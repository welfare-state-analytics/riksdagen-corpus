<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201213</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201213</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201213--26</head>
          <docDate when="2012-11-16">2012-11-16</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2012/13:26
          </note>
          <note>
            Fredagen den 16 november
          </note>
          <note>
            Kl. 09:00 - 14:33
          </note>
          <note>
            1 § Ledighet
          </note>
          <note>
            Tredje vice talmannen meddelade att Walburga Habsburg Douglas
            (M) ansökt om ledighet under tiden den 16 november31 december.
          </note>
          <note>
            Kammaren biföll denna ansökan.
          </note>
          <note>
            Tredje vice talmannen anmälde att Nils Brown (M) skulle tjänstgöra
            som ersättare för Walburga Habsburg Douglas.
          </note>
          <note>
            2 § Avsägelse
          </note>
          <note>
            Tredje vice talmannen meddelade att Anette Åkesson (M) avsagt
            sig uppdraget som suppleant i socialförsäkringsutskottet.
          </note>
          <note>
            Kammaren biföll denna avsägelse.
          </note>
          <note>
            3 § Meddelande om ändringar i kammarens sammanträdesplan
          </note>
          <note>
            Tredje vice talmannen meddelade att torsdagen den 29 november
            skulle arbetsplenum och votering utgå. Svar på interpellationer
            skulle tillkomma kl. 12.00 .
          </note>
          <note>
            4 § Anmälan om ordförande i utrikesutskottet
          </note>
          <note>
            Tredje vice talmannen meddelade att Hans Wallmark (M) valts till
            ordförande i utrikesutskottet under tiden den 19 november 201231
            mars 2013.
          </note>
          <note>
            5 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2012/13:80
          </note>
          <note>
            Interpellation 2012/13:80 Personal- eller närvaroliggare, månadsvisa
            kontrolluppgifter och annan skattekontroll
          </note>
          <note>
            Interpellationen kommer att besvaras tisdagen den 18 december
            2012.
          </note>
          <u>
            <seg>
              Skälet till dröjsmålet är tjänsteresor och sedan tidigare inbokade
              engagemang.
            </seg>
          </u>
          <note>
            Rikard Jermsten
          </note>
          <note>
            Interpellation 2012/13:89
          </note>
          <note>
            Interpellation 2012/13:89 Regeringens prioriteringar i budgeten
          </note>
          <note>
            Interpellationen kommer att besvaras tisdagen den 18 december
            2012.
          </note>
          <u>
            <seg>
              Skälet till dröjsmålet är tjänsteresor och sedan tidigare inbokade
              engagemang.
            </seg>
          </u>
          <note>
            Rikard Jermsten
          </note>
          <note>
            Interpellation 2012/13:93
          </note>
          <note>
            Interpellation 2012/13:93 Arbetslösheten i Hylte
          </note>
          <note>
            Interpellationen kommer att besvaras den 27 november 2012.
          </note>
          <u>
            <seg>
              Skälet till dröjsmålet är inbokade engagemang som inte kan ändras.
            </seg>
          </u>
          <note>
            Monica Rodrigo
          </note>
          <note>
            Interpellation 2012/13:94
          </note>
          <note>
            Interpellation 2012/13:94 Missbruk av bemanningsföretag
          </note>
          <note>
            Interpellationen kommer att besvaras den 27 november 2012.
          </note>
          <u>
            <seg>
              Skälet till dröjsmålet är inbokade engagemang som inte kan ändras.
            </seg>
          </u>
          <note>
            Monica Rodrigo
          </note>
          <note>
            Interpellation 2012/13:97
          </note>
          <note>
            Interpellation 2012/13:97 Klimatkompensation som kostnad i verksamhet
          </note>
          <note>
            Interpellationen kommer att besvaras tisdagen den 18 december
            2012.
          </note>
          <u>
            <seg>
              Skälet till dröjsmålet är tjänsteresor och sedan tidigare inbokade
              engagemang.
            </seg>
          </u>
          <note>
            Rikard Jermsten
          </note>
          <note>
            Interpellation 2012/13:118
          </note>
          <note>
            Interpellation 2012/13:118 Tömningscentraler i taxibranschen
          </note>
          <note>
            Interpellationen kommer att besvaras tisdagen den 18 december
            2012.
          </note>
          <u>
            <seg>
              Skälet till dröjsmålet är tjänsteresor och sedan tidigare inbokade
              engagemang.
            </seg>
          </u>
          <note>
            Rikard Jermsten
          </note>
          <note>
            Interpellation 2012/13:119
          </note>
          <note>
            Interpellation 2012/13:119 Månadsvisa kontrolluppgifter
          </note>
          <note>
            Interpellationen kommer att besvaras tisdagen den 18 december
            2012.
          </note>
          <u>
            <seg>
              Skälet till dröjsmålet är tjänsteresor och sedan tidigare inbokade
              engagemang.
            </seg>
          </u>
          <note>
            Rikard Jermsten
          </note>
          <note>
            6 § Anmälan om inkommen faktapromemoria om förslag från Europeiska
            kommissionen
          </note>
          <note>
            Tredje vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note>
            KOM(2012) 582
          </note>
          <note>
            7 § Anmälan om inkommet protokollsutdrag från utskott
          </note>
          <note>
            Tredje vice talmannen anmälde att ett utdrag ur prot. 2012/13:8
            för torsdagen den 15 oktober inkommit från miljö- och jordbruksutskottet.
          </note>
          <note>
            8 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            den 9 januari 2013
          </note>
          <note>
            den 9 januari 2013
          </note>
          <note>
            9 § Svar på interpellation 2012/13:96 om arbete för ökad jämställdhet
            i den svenska högskolan
          </note>
          <note type="speaker">
            Anf. 1 Utbildningsminister JAN BJÖRKLUND (FP):
          </note>
          <u>
            <seg>
              Herr talman! Louise Malmström har frågat mig vilka åtgärder jag
              har vidtagit eller är beredd att vidta för att öka takten i arbetet
              för ökad jämställdhet i högskolan.
            </seg>
          </u>
          <u>
            <seg>
              Jämställdhet i högskolan är en fråga om rättvisa. Det är även
              en fråga om kvalitet och hur vi i dagens kunskapsintensiva samhälle
              förvaltar våra gemensamma mänskliga resurser.
            </seg>
          </u>
          <u>
            <seg>
              Utvecklingen är på väg åt rätt håll, måste man ändå säga. Studenterna
              inom utbildningen på grundnivå och avancerad nivå är till övervägande
              del kvinnor, och på många utbildningar är det till väldigt övervägande
              del kvinnor. På dessa utbildningar vore det många gånger önskvärt
              att få in fler män.
            </seg>
          </u>
          <u>
            <seg>
              Bland dem som disputerar är könsfördelningen numera i princip
              fifty-fifty. Jag tror att det var 4951 förra året. De senaste
              åren har det i genomsnitt varit något överskott på kvinnor, men
              i grova drag fifty-fifty. Andelen kvinnliga professorer ökar stadigt,
              om än långsamt.
            </seg>
          </u>
          <u>
            <seg>
              Med det sagt finns det fortfarande mer att göra för ökad jämställdhet
              på universiteten och högskolorna. Könsfördelningen inom vissa
              ämnesområden är ett konkret exempel på det. Vidare visar dess
              värre flera studier att det tar längre tid för kvinnor än för
              män att avancera från doktorsgrad till professor.
            </seg>
          </u>
          <u>
            <seg>
              Arbetet med att uppnå jämn könsfördelning är komplext, och insatser
              krävs på flera nivåer inom högskolan. För att ta till vara tillgänglig
              kompetens är det därför viktigt att universitet och högskolor
              skapar sådana förutsättningar för forskarkarriärer att kvinnor
              och män har lika möjligheter att meritera sig, både inom utbildningen
              på forskarnivå och på senare positioner.
            </seg>
          </u>
          <u>
            <seg>
              Forsknings- och innovationspropositionen som jag nyligen presenterade
              innehåller flera förslag till förbättringar. Den föreslagna ökningen
              av direkta anslag för forskning och forskarutbildning till universitet
              och högskolor skapar exempelvis möjlighet för lärosätena att ge
              goda villkor för forskare i form av en tryggare finansiering och
              fler fasta anställningar. I propositionen aviseras också åtgärder
              för att förbättra de studiesociala villkoren för doktorander.
            </seg>
          </u>
          <u>
            <seg>
              Efter ett uppdrag från regeringen har Högskoleverket analyserat
              och lämnat förslag på hur rekryteringsmålen för professorer som
              är kvinnor kan bli mer effektiva och ändamålsenliga. Högskoleverket
              har överlämnat sin rapport till regeringen, och vi ser för närvarande
              över hur rekryteringsmålen kan utvecklas och förbättras.
            </seg>
          </u>
          <u>
            <seg>
              Att förbättra jämställdheten inom akademin tar dess värre tid,
              men min och regeringens avsikt är att fortsätta arbeta aktivt
              för att skapa förutsättningar för att kvinnor och män ska ha samma
              makt och möjlighet att påverka sin livssituation.
            </seg>
          </u>
          <note type="speaker">
            Anf. 2 LOUISE MALMSTRÖM (S):
          </note>
          <u>
            <seg>
              Herr talman! I en jämställdhetsstudie på ett par fakulteter vid
              Göteborgs universitet säger en manlig professor ungefär så här:
              När barnen kommer blir det svårare för kvinnor att gå in i forskningen
              med hundra procents engagemang, och det är ju vad som krävs. Det
              är lättare för män att ta med hustru och barn när de åker i väg,
              även om det i dag faktiskt händer att man hör om det omvända.
            </seg>
          </u>
          <u>
            <seg>
              En annan man berättar att han har hört kolleger avråda från att
              välja kvinnor eftersom de innebär en större risk när de ska vara
              hemma med sina barn.
            </seg>
          </u>
          <u>
            <seg>
              Det finns en hel del sådana här beklämmande uttalanden och exempel.
              Studien är både kvalitativ och kvantitativ, och det är en ganska
              dyster bild som tonar fram.
            </seg>
          </u>
          <u>
            <seg>
              Jag tackar utbildningsministern för svaret på min interpellation,
              men det är tråkigt att han nöjer sig med att konstatera att det
              är på väg åt rätt håll.
            </seg>
          </u>
          <u>
            <seg>
              Med 1 procents ökning per år, som det har varit de senaste åren,
              kommer det att ta 30 år innan andelen kvinnliga professorer är
              uppe på en rimlig nivå och det är om det går åt rätt håll. Inom
              vissa områden verkar det som om det inte ens gör det. Det faktum
              att fler kvinnor studerar gör det ju bara ännu märkligare att
              det inte är fler som blir professorer.
            </seg>
          </u>
          <u>
            <seg>
              Utbildningsministern talar om vikten av att skapa förutsättningar
              som ger kvinnor och män lika möjligheter att göra forskarkarriär,
              och han nämner till exempel anställningsvillkoren. Jag tror också
              att de ha stor betydelse, så varför skapar man inte dessa förutsättningar?
              Förbjud utbildningsbidragen och se till att alla doktorander får
              en anställning.
            </seg>
          </u>
          <u>
            <seg>
              Det är en alltför passiv hållning att räkna med att lärosätena
              ska sköta allt detta jobb själva och att alla ska brinna för jämställdhet
              när det finns stor konkurrens från andra angelägna krav. Det betyder
              dock inte att lärosätena inte måste göra sin del av arbetet.
            </seg>
          </u>
          <u>
            <seg>
              När Delegationen för jämställdhet lämnade sitt slutbetänkande
              delade man upp sina förslag och åtgärder i tre kategorier: styrning,
              stöd och strategier. Vilka strategier som ska användas och passar
              bäst på olika lärosäten är lärosätenas ansvar, och förhoppningsvis
              finns det eldsjälar där som hittar olika kreativa lösningar som
              de sedan kan dela med sig av och ha ett utbyte av.
            </seg>
          </u>
          <u>
            <seg>
              När det gäller styrning och stöd har utbildningsministern möjlighet
              att ta ett betydligt större ansvar. Vi har fastnat för idén om
              en särskild jämställdhetsbonus som fördelas till lärosäten med
              särskilt god jämställdhet eller där en tydlig förbättring skett.
              Vi tycker också att de forskningsfinansierade myndigheterna tydligare
              ska ställa krav på jämställdhet vid fördelning av medel.
            </seg>
          </u>
          <u>
            <seg>
              Tolkar jag utbildningsministern rätt är han inte beredd att vidta
              några som helst åtgärder för att öka jämställdheten på landets
              lärosäten. Han måste alltså tycka att uttalandena i början av
              mitt anförande ger en bild av verkligheten som är helt okej, eller
              i alla fall tror han att saken ska lösa sig av sig själv. Det
              tror inte jag.
            </seg>
          </u>
          <note type="speaker">
            Anf. 3 Utbildningsminister JAN BJÖRKLUND (FP):
          </note>
          <u>
            <seg>
              Herr talman! Det var en grov vantolkning från interpellantens
              sida. Jag räknade upp en del åtgärder som vi faktiskt vidtar.
              Vi förbättrar villkoren för doktorander genom att införa ett tredje
              år då man är fast anställd i stället för att gå på utbildningsbidrag.
            </seg>
          </u>
          <u>
            <seg>
              Det är ju i barnafödande ålder man påbörjar sin karriär och karriären
              tar fart för dem som den gör det för. På grund av att könsroller
              och ansvarsfördelning mellan män och kvinnor fortfarande ser ut
              som de gör är kvinnor sannolikt mer känsliga för otrygga anställningsformer.
              Det är det som jag tror ligger bakom de uttalanden som Louise
              Malmström citerar där man säger att man inte ska rekrytera kvinnor
              i den här åldern eftersom de är hemma med barn. I grunden är det
              arbetsfördelningen mellan män och kvinnor i familjerna som ligger
              bakom detta.
            </seg>
          </u>
          <u>
            <seg>
              Jag menar att det som högskolan kan göra är att erbjuda bättre
              anställningsvillkor. Vi förbättrar anställningsvillkoren och de
              studiesociala villkoren. Som Delegationen för jämställdhet i högskolan
              föreslog ser vi över rekryteringsmålen, det vill säga hur de mål
              som ett universitet eller en högskola har för hur många kvinnliga
              det är ju oftast det det handlar om professorer som ska rekryteras
              i framtiden ska bli mer transparenta och mer effektiva. Vi ser
              över det nu, och det är ett uppdrag till Högskoleverket.
            </seg>
          </u>
          <u>
            <seg>
              När Louise Malmström säger att vi inte gör något kan Louise Malmström
              inte ha lyssnat på mitt första inlägg då jag berättade om ett
              antal åtgärder som vi vidtar.
            </seg>
          </u>
          <u>
            <seg>
              Vi ska konstatera att det inte är riktigt så nattsvart som Louise
              Malmström målar upp.
            </seg>
          </u>
          <u>
            <seg>
              Om vi ser på våra tio främsta forskningsuniversitet det är de
              största forskningsinstitutionerna i Sverige är sju rektorer av
              tio kvinnor. När Socialdemokraterna styrde såg det inte ut så.
              Nu är en majoritet av rektorerna vid våra tunga forskningsuniversitet
              kvinnor. Även om man tar med alla högskolor är majoriteten rektorer
              kvinnor.
            </seg>
          </u>
          <u>
            <seg>
              Det är i dag 23 procent kvinnliga professorer i Sverige. Målet
              måste ju vara att det ska vara fler, men det är ändå 23 procent.
              Det var bara 13 procent när Thomas Östros var utbildningsminister.
              Det går åt rätt håll jämfört med när Östros var minister.
            </seg>
          </u>
          <u>
            <seg>
              Varför går det inte ännu snabbare? Vi kan göra en jämförelse
              med kvinnlig representation i bolagsstyrelserna som ju också diskuteras.
              Det skulle kunna gå att förändra omedelbart genom att sparka ut
              några och ta in några andra. Så är det inte med professorer; professor
              är man livet ut. Det går därför inte att förändra detta snabbt.
              Om man blir professor i 40-årsåldern är man aktiv professor upp
              i 6570-årsåldern. De som är professorer är professorer. Det man
              kan påverka är de som nyutnämns. Där är könsbalansen mycket bättre.
              Det tar naturligtvis några årtionden innan de som nyss har blivit
              professorer inte längre är det, om det nu är önskvärt att bli
              av med dem så fort som möjligt som det låter.
            </seg>
          </u>
          <u>
            <seg>
              Det går åt rätt håll, och det är centralt. Vi vidtar ytterligare
              åtgärder för att skynda på detta. Jag är inte beredd att vidta
              den typen av åtgärder som Carl Tham gjorde när han var utbildningsminister
              och börja kvotera professorstjänster. Det är fel tänkt. Medlen
              ska gå till de bästa forskarna och den bästa forskningen. Vi kan
              inte ge avkall på det och av andra skäl än forskningskvalitet
              ge anslag till forskning som är mindre viktig. Metoden måste vara
              att stimulera och uppmuntra kvinnor att göra karriär så att de
              placerar sig bland de bästa forskarna.
            </seg>
          </u>
          <note type="speaker">
            Anf. 4 LOUISE MALMSTRÖM (S):
          </note>
          <u>
            <seg>
              Herr talman! De åtgärder som Jan Björklund räknar upp är ganska
              passiva åtgärder. Vi skapar möjligheter till anställningar, säger
              du till exempel. En del lärosäten verkar ju vara förtjusta i utbildningsbidrag.
              Påverka. Förbjud utbildningsbidrag.
            </seg>
          </u>
          <u>
            <seg>
              Det är tradigt att höra hänvisningar till tidigare ministrar.
              Vi lever här och nu, och det vi kan påverka är från och med nu.
              Hur såg det ut när ni styrde förra gången, 19911994? Ska vi jämföra
              med de siffrorna? Så kan man inte göra. Du har varit ansvarig
              för detta ganska många år, och det är du som har ansvar för det
              nu och framöver.
            </seg>
          </u>
          <u>
            <seg>
              Utbildningsministern nämnde forsknings- och innovationspropositionen
              i sitt svar och menade att det finns en potential till förbättringar.
              Reaktionerna på den har snarast varit farhågor om det motsatta.
              Förra gången det satsades på excellens handlade det om hans excellens.
              Utvärderingar visade att man fördelade mellan en halv och en miljard
              kronor från kvinnor till män.
            </seg>
          </u>
          <u>
            <seg>
              Tycker inte utbildningsministern att det finns vissa problem
              med begrepp som excellens och kvalitet med tanke på att definitionen
              varierar beroende på disciplin och vilka som bedömer? Hur ska
              utbildningsministern se till att det inte blir en ny omfördelning
              från framtidens kvinnor och män till gårdagens män? Borde vi inte
              lära av misstagen oavsett vilken minister det var som gjorde den
              satsningen?
            </seg>
          </u>
          <note type="speaker">
            Anf. 5 Utbildningsminister JAN BJÖRKLUND (FP):
          </note>
          <u>
            <seg>
              Herr talman! Jag ber om ursäkt om interpellanten tog illa upp
              för att jag nämnde Thomas Östros. Poängen var att visa att utvecklingen
              har gått åt rätt håll under de här åren. För tio år sedan var
              det ungefär hälften så många kvinnliga professorer som i dag.
              Utvecklingen går åt rätt håll. Jag skulle önska att det vore ännu
              mer fifty-fifty mellan kvinnor och män bland de professorer som
              nyutnämns, men där är vi inte. Bland dem som nyutnämns är det
              dock många fler kvinnor än tidigare. Man kan ju inte fasa ut de
              äldre. Eftersom de är professorer så länge de är verksamma påverkas
              den procentuella andelen i långsam takt. Det intressanta är att
              titta på dem som nyutnämns och nyrekryteras. På doktorsnivå är
              det fifty-fifty i dag. Det är det som är basen för de blivande
              professorerna.
            </seg>
          </u>
          <u>
            <seg>
              Herr talman! Jag tycker inte att rekryteringsmål är något passivt.
              Även Delegationen för jämställdhet vid högskolan rekommenderar
              att vi ska utveckla det. Det är inte jag som avgör vem som ska
              bli professor. Jag tror inte att någon av oss vill ha ett sådant
              system. Det måste akademierna själva avgöra på vetenskapliga meriter,
              och enbart på vetenskapliga meriter. Det hoppas jag att vi är
              överens om. Vilka professurer man inrättar, inom vilka discipliner
              och hur man jobbar för att uppmuntra kvinnliga doktorer att ta
              sig vidare i karriären påverkar ju i nästa steg vilka som har
              möjlighet att bli professorer.
            </seg>
          </u>
          <u>
            <seg>
              Rekryteringsmål är ett sätt att göra det tydligt för dem som
              styr över lärosätena och bestämmer vilka som ska bli professorer
              att vi tycker att det är viktigt att man främjar jämställdhet
              och att vi tycker att man på sikt bör öka andelen kvinnliga professorer.
              Det betyder inte att de ska rekrytera en kvinna som har lägre
              vetenskapliga meriter och att hon ska gå före en man som har högre
              vetenskapliga meriter. Det betyder att när man planerar verksamheten
              på lärosätena ska man se till att det finns karriärmöjligheter
              och att man underlättar att förena familj och arbete. Man ska
              uppmärksamma duktiga kvinnor på olika sätt för att se till att
              de kommer i rätt läge nästa gång det ska utnämnas professorer.
            </seg>
          </u>
          <u>
            <seg>
              Rekryteringsmål tror jag är ett skarpt verktyg. Det är väl ungefär
              så ni tänker när det gäller att inrätta en jämställdhetsbonus.
              Det är samma sak. Man stimulerar, ger incitament och sätter upp
              mål, även om jag inte tror på den där bonusen och den därför inte
              finns med i forskningspropositionen. Men det är ungefär samma
              tänk. Ni vill ju inte heller lagstifta om att man ska kvotera,
              vilket jag tycker är bra att ni inte vill.
            </seg>
          </u>
          <u>
            <seg>
              Jag tycker att utbildningsminister Tham gick för långt när han
              bestämde att det skulle inrättas särskilda professurer bara för
              kvinnor. Det är att gå för långt. Det är vetenskapliga meriter
              som ska avgöra. Vi ska se till att man har goda möjligheter att
              utvecklas i arbetet åren innan man blir professor när man har
              doktorerat så att det nästa gång det ska utnämnas professorer
              finns fler kvinnliga kandidater. Det är den vägen vi måste gå.
            </seg>
          </u>
          <note type="speaker">
            Anf. 6 LOUISE MALMSTRÖM (S):
          </note>
          <u>
            <seg>
              Herr talman! Skillnaden är att vi inser att money talks. Mål
              är jättebra. Lärosätenas ansvar är också bra. Men vad som är excellens
              och kvalitet i forskning är lite beroende på vilka bedömargrupper
              man tillsätter. De ser lite olika saker och premierar lite olika
              saker.
            </seg>
          </u>
          <u>
            <seg>
              Det finns forskning, statistik och uppföljning av tidigare excellenssatsningar.
              Ofta är man bra på att beskriva problem, men man har inga idéer
              om åtgärder när man gör sådana utredningar. Men här finns det
              faktiskt för en gångs skull en rad konkreta förslag som egentligen
              bara skulle kunna betas av. Då väljer utbildningsministern att
              ta några av de mer passiva förslagen där han räknar med att det
              ska sköta sig självt.
            </seg>
          </u>
          <u>
            <seg>
              Det är inte säkert att dessa konkreta förslag skulle göra underverk,
              men de är ändå värda att pröva, och allt är bättre än en passiv
              hållning.
            </seg>
          </u>
          <u>
            <seg>
              Delegationen för jämställdhet i högskolan har skrivit följande:
            </seg>
          </u>
          <u>
            <seg>
              Det finns brister i arbetet för jämställdhet i högskolan när
              det gäller planmässighet, långsiktighet, samverkan samt teoretisk
              och praktisk kunskapsförankring.
            </seg>
          </u>
          <u>
            <seg>
              Vill vi ha en verklig förändring behövs något mer än det som
              hittills har prövats, annars kommer det att ta 30 år till.
            </seg>
          </u>
          <u>
            <seg>
              Herr talman! Om man däremot inte vill ha en förändring är den
              rätta strategin att sitta still i båten och att överlämna detta
              till andra aktörer. Jag tycker att det är en misshushållning med
              vår potential och med våra resurser. Jag tycker att det är ett
              hot mot vårt lands framtida konkurrenskraft. Det är faktiskt också
              ett hot mot akademins legitimitet.
            </seg>
          </u>
          <note type="speaker">
            Anf. 7 Utbildningsminister JAN BJÖRKLUND (FP):
          </note>
          <u>
            <seg>
              Herr talman! Jag är helt övertygad om att en majoritet av de
              kvinnliga rektorer som i dag leder våra lärosäten och som är professorer
              vet precis vad det har inneburit att slå sig fram som kvinna.
              Jag är helt övertygad att de är bättre på att fundera ut vad som
              behövs på deras lärosäten än vad Louise Malmström är, och till
              och med bättre än vad jag är. Det är därför som ansvaret ska ligga
              där.
            </seg>
          </u>
          <u>
            <seg>
              Louise Malmström sade något som jag hoppas att hon inte riktigt
              menar fullt ut: Allt är bättre än en passiv hållning.
            </seg>
          </u>
          <u>
            <seg>
              Jag tycker inte det. Jag tycker inte att vi ska vara passiva
              utan vidta en del åtgärder. Men alla åtgärder är inte de rätta.
              Om det enda och överordnade är att vi snabbt vill uppnå fifty-fifty
              mellan kvinnor och män kan jag föreslå tre åtgärder på raken så
              att man uppnår det nästa år. Låt oss sparka hälften av de manliga
              professorerna så blir det fifty-fifty.
            </seg>
          </u>
          <u>
            <seg>
              Det finns mängder av brutala åtgärder som vi skulle kunna vidta
              om allt vore bättre än en passiv hållning. Men så är det inte.
            </seg>
          </u>
          <u>
            <seg>
              Vi måste hela tiden fundera. Detta är forskning. Det ska vara
              de duktigaste forskarna som blir professorer. Det får inte finnas
              någon misstanke om att de utnämns på någon annan grund. Därför
              var det som man gjorde för 15 år sedan fel, nämligen att inrätta
              särskilda professurer förbehållna ett visst kön.
            </seg>
          </u>
          <u>
            <seg>
              Däremot är det rätt med åtgärder som stimulerar och uppmuntrar
              unga kvinnliga forskare att gå vidare i karriären och som underlättar
              för kvinnor att förena familj och arbete.
            </seg>
          </u>
          <u>
            <seg>
              Men åtgärder som närmar sig kvotering, som är huvudförslaget
              bakom interpellationen, och som handlar om att vi ska ta våra
              forskningsmedel för att, i stället för att premiera kvalitet i
              forskningen, premiera någonting annat är också fel tänkt. Det
              är den bästa och den mest högkvalitativa forskningen som ska premieras.
              Vi ska underlätta för och stimulera kvinnor att ta sig dit men
              inte sänka kraven eller fördela pengar på annat än det som är
              bäst forskning.
            </seg>
          </u>
          <note>
            Överläggningen var härmed avslutad.
          </note>
          <note>
            10 § Svar på interpellation 2012/13:106 om elektronisk övervakning
            vid kontaktförbud
          </note>
          <note type="speaker">
            Anf. 8 Justitieminister BEATRICE ASK (M):
          </note>
          <u>
            <seg>
              Herr talman! Anna Wallén har frågat mig vilka åtgärder jag avser
              att vidta med anledning av att lagen om kontaktförbud inte kan
              användas som det var tänkt på grund av att det saknas möjligheter
              till elektronisk övervakning. Vidare har Anna Wallén frågat mig
              om jag avser att vidta några åtgärder med anledning av de stora
              skillnaderna i landet när det gäller beviljande av kontaktförbud.
            </seg>
          </u>
          <note>
            År 2011 genomfördes ändringar i lagen om besöksförbud, numera
            kontaktförbud. Samtidigt infördes ett nytt brott, olaga förföljelse,
            i syfte att stärka det straffrättsliga skyddet mot trakasserier
            och förföljelse. Syftet med de nya bestämmelserna om elektronisk
            övervakning av kontaktförbud är att skapa större möjligheter för
            rättsväsendet att kontrollera efterlevnaden av kontaktförbud.
          </note>
          <u>
            <seg>
              Bestämmelserna i den nya lagen har medfört att Rikspolisstyrelsen
              har behövt upphandla ny teknik, vilket har tagit längre tid än
              vad polisen förutsåg. Enligt den information som jag har fått
              räknar polisen med att ha utrustning på plats i april nästa år,
              detta under förutsättning att utrustningen levereras till polisen
              som förväntat och klarar de tester som ska göras. Jag beklagar
              att polisen inte har fått tekniken avseende elektronisk övervakning
              på plats. Enligt de besked jag har fått har det att göra med de
              höga krav på kvalitet på utrustningen som måste ställas, vilket
              givetvis är viktigt. När tekniken är på plats kommer denna övervakningsåtgärd
              att utgöra ett komplement till de metoder och skyddsåtgärder som
              polisen förfogar över.
            </seg>
          </u>
          <u>
            <seg>
              För att öka enhetligheten i åklagarnas rättstillämpning, som
              bland annat omfattar beslut om kontaktförbud, ställer regeringen
              sedan 2011 krav på Åklagarmyndigheten att analysera väsentliga
              skillnader i verksamhetsresultat mellan åklagarkamrar och redovisa
              vilka åtgärder myndigheten vidtar för att minska skillnaderna
              mellan kamrarna, när det gäller både verksamhetsresultat och rättstillämpning.
              Regeringen har också gett Åklagarmyndigheten i uppdrag att inrätta
              en mer sammanhållen och ändamålsenlig struktur för myndighetens
              rättsliga tillsyn för att möjliggöra en ökad enhetlighet i rättstillämpningen.
            </seg>
          </u>
          <u>
            <seg>
              Under året har Åklagarmyndigheten inrättat en särskild tillsynsfunktion
              vid riksåklagarens kansli. Tillsammans med de tre utvecklingscentrum
              som finns inom myndigheten ska den funktionen svara för att tillsyn
              genomförs på ett strukturerat sätt och att resultatet av tillsynen
              kommer verksamheten till godo. Regeringen kommer att följa det
              fortsatta arbetet på området.
            </seg>
          </u>
          <note type="speaker">
            Anf. 9 ANNA WALLÉN (S):
          </note>
          <u>
            <seg>
              Herr talman! Jag börjar med att tacka justitieministern för svaret
              på min interpellation.
            </seg>
          </u>
          <u>
            <seg>
              Då det oftast är kvinnor som utsätts för hot och våld av en man
              är det detta som jag kommer att tala om nu.
            </seg>
          </u>
          <u>
            <seg>
              Sverige är ett av världens mest jämställda länder. Men vi har
              fortfarande en lång väg att vandra innan män och kvinnor har samma
              rättigheter och samma möjligheter.
            </seg>
          </u>
          <u>
            <seg>
              Det yttersta uttrycket för ojämställdhet är mäns våld mot kvinnor.
              Vi kan nästan dagligen läsa om kvinnor som utsätts för hot och
              våld av en man som de har älskat. Det handlar om kvinnor som får
              sin rörelsefrihet inskränkt för att deras före detta partner vägrar
              lämna dem i fred, män som gång på gång ringer, sms:ar och mejlar
              och kanske helt plötsligt står mitt emot dem på gatan. Kvinnorna
              måste hela tiden se sig en extra gång över axeln.
            </seg>
          </u>
          <u>
            <seg>
              De senaste tio åren har antalet anmälda misshandelsbrott mot
              kvinnor ökat. Ökningen beror delvis på att kvinnors benägenhet
              att anmäla har ökat. Men mycket tyder faktiskt på att våldet också
              har ökat. Men mörkertalet beräknas vara mycket stort. Brottsförebyggande
              rådet uppskattar att endast 20 procent av alla brott mot kvinnor
              polisanmäls.
            </seg>
          </u>
          <u>
            <seg>
              Våld mot kvinnor är ett stort problem som kräver en helhetssyn
              när det gäller kunskap och insatser. Ofta fokuserar forskning
              och annat arbete mot mäns våld mot kvinnor på just kvinnorna och
              inte på männen. Man kallar till och med övergreppen för kvinnovåld,
              trots att det handlar om mäns våld mot kvinnor.
            </seg>
          </u>
          <u>
            <seg>
              Den 1 oktober 2011 trädde den nya lagen om kontaktförbud, tidigare
              besöksförbud, i kraft. I lagen har elektronisk övervakning införts
              som ett verktyg för att kontrollera efterlevnaden av kontaktförbud.
              Det innebär att den som utsätter någon för hot i särskilda fall,
              där man bedömer att ett vanligt kontaktförbud inte är tillräckligt,
              kan få en fotboja.
            </seg>
          </u>
          <u>
            <seg>
              Det har nu kommit till min kännedom att det finns beslut om fall
              där man skulle behöva använda denna fotboja men att det inte finns
              någon fungerande fotboja. Denna lag trädde i kraft för mer än
              ett år sedan den 1 oktober 2011. Detta är mycket allvarligt och
              innebär stora risker för den som utsätts för hot och förföljelse.
            </seg>
          </u>
          <u>
            <seg>
              En kartläggning av åklagarnas hantering av lagen om kontaktförbud
              visar att det är stora skillnader när det gäller antalet beviljade
              kontaktförbud runt om i landet. I till exempel Norrköping beviljas
              52 procent av alla ansökningar, men i Eskilstuna beviljas endast
              18 procent av ansökningarna. Det är mycket stora skillnader. Frågan
              är vad det beror på. Görs det helt olika riskbedömningar runt
              om i landet? Varför är det mycket lättare att få ett kontaktförbud
              i Norrköping än vad det är i till exempel min hemkommun Västerås?
            </seg>
          </u>
          <u>
            <seg>
              Beatrice Ask har svarat på min interpellation om varför denna
              fotboja inte finns och anger att den tekniska utrustningen inte
              finns på plats. Det har gått mer än ett år sedan denna lag trädde
              i kraft, och jag undrar vad Beatrice Ask har gjort för att påskynda
              ett framtagande av denna fotboja. Är det rimligt att det tar ett
              år och sju månader innan en lag kan tillämpas när behovet är så
              pass stort?
            </seg>
          </u>
          <u>
            <seg>
              Jag vill också fråga varför det skiljer så mycket mellan åklagarkamrarna
              när det gäller antalet beviljade kontaktförbud. Beatrice Ask säger
              i sitt interpellationssvar att man ska analysera detta, och jag
              undrar när analysen ska vara klar. Det är nämligen väldigt brådskande.
            </seg>
          </u>
          <note type="speaker">
            Anf. 10 Justitieminister BEATRICE ASK (M):
          </note>
          <u>
            <seg>
              Herr talman! Jag vill först instämma i den verklighetsbeskrivning
              Anna Wallén gör när det gäller den utsatthet många kvinnor har.
              Låt mig också nämna att den prioritering polisen har är att öka
              antalet anmälningar, just därför att vi har ett mörkertal som
              är ett problem.
            </seg>
          </u>
          <u>
            <seg>
              Jag skulle kunna använda mycket tid till att beskriva det arbete
              vi bedrev under den förra mandatperioden när det gäller olika
              satsningar. Jag avstår dock från det, för det viktiga är naturligtvis
              att se framåt. Vad vi nu gör är att följa upp det arbete som bedrevs
              under den förra mandatperioden. Ambitionen är densamma, alltså
              väldigt hög.
            </seg>
          </u>
          <u>
            <seg>
              Vi har också tillsatt en nationell samordnare som ska arbeta
              med våld i nära relationer. En brist vi kan se är nämligen bristen
              på samordning mellan olika myndigheter. Det är länspolismästare
              Carin Götblad som har detta arbete, och jag ser fram emot den
              verksamhet hon bedriver för att samla och stödja berörda myndigheter
              och aktörer för att vi ska få en ännu mer effektiv insats mot
              mäns våld mot kvinnor.
            </seg>
          </u>
          <u>
            <seg>
              Vad har då Beatrice Ask egentligen gjort när det nu inte finns
              några tekniska lösningar på kontaktförbudet? Låt mig bara säga
              att jag verkligen beklagar att det har dragit ut på tiden. Jag
              har försökt följa detta. Problemet är att det vid den första upphandlingen
              kom in tre anbud, och ingen av anbudsgivarna uppfyllde de krav
              som Rikspolisstyrelsen hade ställt. Enligt lagen om offentlig
              upphandling måste man då avbryta upphandlingen och börja om från
              början. Man har gjort en ny upphandling under hösten, och det
              har gjort att man har funnit en leverantör.
            </seg>
          </u>
          <u>
            <seg>
              Sedan är det på det viset med denna typ av elektronisk övervakning
              och teknisk apparatur att den faktiskt måste fungera. Det handlar
              om liv eller död, och man måste kunna lita på den. Vi hade i nyheterna
              häromdagen exempel på hur äldrelarm inte har fungerat på grund
              av att man har gått över till ny teknik. Jag har viss respekt
              för att Rikspolisstyrelsen ändå vill säkerställa att det faktiskt
              är hög kvalitet i den typ av övervakning som ska genomföras.
            </seg>
          </u>
          <u>
            <seg>
              Det är väl alltså inte mycket att göra åt att man inte fick in
              tillräckligt bra anbud och tvingades göra om det. Jag har också
              viss respekt för att man genomför testning av denna typ av apparatur
              och annat så att vi verkligen får det att fungera i de fall där
              detta är ett bra komplement och där det beslutas om det. Sedan
              kan vi säga att det borde ha gjorts mer. Jag vet inte; mitt intryck
              är att Rikspolisstyrelsen verkligen har arbetat med att hitta
              tekniska lösningar.
            </seg>
          </u>
          <u>
            <seg>
              En del har pekat på att det finns runt om i världen, till exempel
              i Spanien. Jag har också tagit del av det. De har dock valt ett
              helt separat system och skurit det på en annan ledd. Jag är inte
              säker på att det är bättre, men utifrån de kravspecifikationer
              Rikspolisstyrelsen har gjort har vi inte fått in tekniska lösningar
              som är tillräckliga.
            </seg>
          </u>
          <u>
            <seg>
              I mitt svar på interpellationen försökte jag också beskriva det
              arbete som nu bedrivs för att öka enhetligheten över landet. Det
              är nämligen, precis som beskrivs här, så att vi kan se att det
              är skillnader mellan olika åklagarkamrar och även med vilken intensitet
              och kvalitet som arbetet bedrivs. Så kan vi naturligtvis inte
              ha det. Det är därför Åklagarmyndigheten och polisen har ett målmedvetet
              och strategiskt arbete på området.
            </seg>
          </u>
          <u>
            <seg>
              När det gäller Åklagarmyndigheten har man säkerställt att det
              finns särskilt utbildade åklagare. Vi har inom polisen en särskild
              handlingsplan, kan man säga, för att arbeta med dessa frågor.
              Jag tycker alltså att man har strukturerat upp det. Det är också
              så man måste börja. Om man inte synliggör skillnaderna och låter
              till exempel utvecklingscentrum analysera vad de kan bero på får
              man heller inte upp kvaliteten och den likhet och enhetlighet
              jag tycker att vi ska eftersträva i dessa otroligt viktiga och
              känsliga ärenden.
            </seg>
          </u>
          <note type="speaker">
            Anf. 11 ANNA WALLÉN (S):
          </note>
          <u>
            <seg>
              Herr talman! Ett viktigt skydd för hotade och trakasserade kvinnor
              kan inte verkställas på grund av att man har misslyckats med en
              upphandling. Jag tycker att det är oerhört allvarligt. Jag förstår
              mycket väl att det är en ny teknik, men redan när Beatrice Ask
              lämnade lagförslaget 2010 visste man att det krävdes en väldigt
              specifik teknik för att kunna ha fotbojan.
            </seg>
          </u>
          <u>
            <seg>
              Jag undrar varför man inte har varit tydligare i kravspecifikationen
              från Rikspolisstyrelsen. Man visste och Lagrådet påpekade vid
              flera tillfällen att tekniken inte är helt utvecklad och att man
              måste vara vaksam för att få detta att fungera. Jag tycker alltså
              att det är lite enkelt att säga att justitieministern har följt
              arbetet hos Rikspolisstyrelsen. Jag tycker att hon måste vara
              lite mer handlingskraftig än så.
            </seg>
          </u>
          <u>
            <seg>
              I det jag har fått fram finns det sex fall där man i dag skulle
              behöva denna elektroniska övervakning. Det skulle ha kunnat utdömas
              fotboja för att skydda dem som är utsatta. Vad händer med dem
              i dag? Ett år och sju månader kommer det att ta, i bästa möjliga
              fall, att få fram fotbojan. Vilken hjälp och vilket stöd får dessa
              personer för att känna sig trygga, när man skulle ha behövt fotbojan?
            </seg>
          </u>
          <u>
            <seg>
              Det går inte att föreställa sig hur det är att leva under hot
              och förföljelse, med rädsla för sitt liv. Jag har träffat många
              kvinnor som har delat med sig av sina historier. Många är hemska
              och etsar sig verkligen fast på näthinnan. En kvinna berättade
              för mig att hon vet att hennes exman kommer att döda henne, hon
              vet bara inte när. Hon önskar att hon visste när, så att hon kunde
              förbereda sig.
            </seg>
          </u>
          <u>
            <seg>
              Att få ett kontaktförbud är ett viktigt steg, men det hjälper
              inte alla. Ett annat stort problem är alla överträdelser av de
              kontaktförbud som beviljats. 2011 var det över 5 000 överträdelser
              av kontaktförbuden. Det är oerhört allvarligt och något vi måste
              göra någonting åt.
            </seg>
          </u>
          <u>
            <seg>
              När riksdagen fattade beslut om den nya lagstiftningen fattade
              vi även ett annat beslut mot justitieminister Beatrice Asks vilja.
              Vi i oppositionen ville att det skulle vara lättare att få kontaktförbud
              i gemensam bostad. Det blev ett tillkännagivande från Sveriges
              riksdag där vi ville att regeringen skulle återkomma med ett lagförslag
              för att underlätta besöksförbud i gemensam bostad.
            </seg>
          </u>
          <u>
            <seg>
              I dag är det ofta så att man om man lever ihop med en man, utsätts
              för hot och våld och har en gemensam bostad ofta tvingas fly.
              Kvinnan tvingas fly till kvinnojourer eller till vänner. Inte
              sällan är det barn inblandade som man tvingas rycka upp från skola,
              kamrater och annat.
            </seg>
          </u>
          <u>
            <seg>
              Alliansen stödde inte förslaget att det skulle vara lättare att
              få till stånd ett besöksförbud i gemensam bostad, vilket innebär
              att den som utsätts för brott har rätt att bo kvar i bostaden
              tills en mer permanent lösning har hittats. Alliansen stödde inte
              förslaget, för man tyckte att det var integritetskränkande att
              tvinga någon från sitt hem. Man tyckte alltså att det var för
              integritetskränkande att tvinga en våldsverkare från bostaden,
              men det var helt okej att låta den utsatta, misshandlade och hotade
              kvinnan fly.
            </seg>
          </u>
          <u>
            <seg>
              Det var i maj 2011 som beslutet fattades i riksdagen. Jag undrar
              när Beatrice Ask kommer att återkomma med ett lagförslag till
              riksdagen och varför det dröjer. Jag tycker att de analyser åklagarna
              ska göra av varför det skiljer sig så mycket åt när det gäller
              beviljade kontaktförbud är bra, men jag undrar när man kan få
              någon form av rapport kring det.
            </seg>
          </u>
          <note type="speaker">
            Anf. 12 Justitieminister BEATRICE ASK (M):
          </note>
          <u>
            <seg>
              Herr talman! Ibland blir det lite konstlat när man säger att
              kraven måste vara tydligare så att det verkligen kommer fram teknisk
              utrustning. Problemet är väl snarast att kravspecifikationen och
              kvalitetskraven på utrustningen har varit väldigt tydliga. Nu
              är det visserligen Rikspolisstyrelsen som beställer de tekniska
              funktioner som behövs, men det är detta leverantörerna inte har
              kunnat leva upp till. Det är testningen som har varit problematisk.
            </seg>
          </u>
          <u>
            <seg>
              Man kan beskylla vilken politiker som helst för att vara för
              seg, men sanningen är att vi måste ha tekniska lösningar som faktiskt
              fungerar om det ska vara rätt. Det har det nog jobbats på så intensivt
              det har gått. Jag nämnde Spanien tidigare, och de har precis som
              jag nämnde ett helt annat alternativ som ligger vid sidan av polisens
              ordinarie. Det är också en privat leverantör som står för det.
              Jag är inte säker på att det hade varit en bra lösning för Sverige,
              utan polisen har velat ha komplementet till det övriga personsäkerhetsarbete
              som måste bedrivas i samordning med övriga åtgärder. Det tror
              jag att det kan finnas vissa skäl för.
            </seg>
          </u>
          <u>
            <seg>
              Det är viktigt att ha klart för sig att uppföljningen av kontaktförbud
              är helt central. Polisen har ett stort ansvar för det lokala personsäkerhetsarbetet.
              Regeringen lade fram ett förslag och riksdagen röstade för elektronisk
              övervakning därför att vi ville ha ytterligare möjligheter att
              följa upp och säkerställa att kontaktförbud efterlevs. Det är
              inte den enda lösningen, utan det finns andra saker som görs.
            </seg>
          </u>
          <u>
            <seg>
              Låt mig nämna att det arbete som bedrivs inom polisen för att
              säkerställa det hela är viktigt. Man inleder med hot- och riskbedömning,
              som är oerhört besvärlig att göra. Där har det misslyckats, och
              det får alltid allvarliga konsekvenser. Varje gång gör man en
              uppföljning för att säkerställa: Är det någonting vi kan lära
              och på något sätt förebygga?
            </seg>
          </u>
          <u>
            <seg>
              Åtgärder som kan användas är säkerhetssamtal, larmtelefoner,
              administrativa åtgärder och annat. Det finns en hel arsenal, och
              det tror jag att Anna Wallén väl känner till. Det är viktigt att
              de finns, för man ska inte tro att en elektronisk övervakning
              kommer att lösa allting. Problemet är att den elektroniska övervakningen
              innebär att polisen i bästa fall, när det fungerar, får ett larm
              när någon överträder den zon där man inte får finnas. Då gäller
              det att polisen hinner dit i tid och att det fungerar. Hela det
              andra arbetet måste alltså fungera för att man ska kunna säkerställa
              den trygghet som vi vill att kvinnor, och för den delen män, ska
              ha om de är utsatta för den typ av hot och förföljelse som vi
              nu talar om.
            </seg>
          </u>
          <u>
            <seg>
              Det är viktigt att se det här som ett alternativ, och det är
              beklagligt med förseningen när det gäller den tekniska lösningen
              för elektronisk övervakning. Likväl tycker jag inte att det var
              fel att vi fattade beslut om det. Vi hade besked om att det skulle
              gå snabbare. Att de som kom in med anbud inte uppfyllde kraven
              kunde vi inte veta och rå för. Det är skälet.
            </seg>
          </u>
          <u>
            <seg>
              Sedan har vi beslutat om en rad andra åtgärder som ska fullföljas.
            </seg>
          </u>
          <u>
            <seg>
              Låt mig bara säga att det är många problem med den gemensamma
              bostaden. Men det är ett faktum att i många fall är det nästan
              uteslutet för kvinnor att vara kvar i bostaden därför att de är
              så hotade. Ett stort problem har vi när man måste hem till sin
              bostad för att hämta och reda ut saker. Många allvarliga incidenter
              har inträffat just i den situationen.
            </seg>
          </u>
          <note type="speaker">
            Anf. 13 ANNA WALLÉN (S):
          </note>
          <u>
            <seg>
              Herr talman! Jag vet inte om justitieministern inte hann svara
              på frågan om gemensam bostad. Hon var inne på det och påbörjade
              lite, så jag hoppas att hon kommer att utveckla det mer i sitt
              sista inlägg. Det är en viktig fråga. En majoritet i Sveriges
              riksdag fattade ett beslut i ärendet i maj 2011 och bad regeringen
              att återkomma med ett lagförslag när det gäller den gemensamma
              bostaden. Jag tycker att det är en oerhörd viktig princip. Jag
              hoppas som sagt att Beatrice Ask kommer att säga mer om det i
              sitt avslutande anförande.
            </seg>
          </u>
          <u>
            <seg>
              När det gäller fotbojan förstår jag verkligen att det är problem
              med tekniken, men fortfarande tycker jag att det är bedrövligt.
              Man har vetat så himla länge vad som krävs; man borde ha undersökt
              marknaden mycket bättre. Jag tycker att det är mycket slarv från
              Rikspolisstyrelsen.
            </seg>
          </u>
          <u>
            <seg>
              Det som gläder mig är att regeringen tillsatt Carin Götblad som
              samordnare i satsningen mot mäns våld mot kvinnor. Det känns jättespännande.
            </seg>
          </u>
          <u>
            <seg>
              Jag vill kommentera en sak som jag såg på TV3 i ett nytt program
              som handlar om människor som blir hotade och förföljda. Där fick
              vi se en kvinna som förföljts av en tidigare partner i tio års
              tid. Han överträdde kontaktförbud efter kontaktförbud, åkte in
              i fängelse, kom ut och fortsatte att hota. Det är helt bedrövligt
              att behöva se något sådant. Jag känner, Beatrice Ask, att vi verkligen
              kan göra skillnad där.
            </seg>
          </u>
          <u>
            <seg>
              Avslutningsvis vill jag fråga Beatrice Ask när ett lagförslag
              om att det ska bli lättare att få besöksförbud i gemensam bostad
              kommer. Vad har justitieministern lärt sig av misslyckandet med
              att få fram en fotboja?
            </seg>
          </u>
          <note type="speaker">
            Anf. 14 Justitieminister BEATRICE ASK (M):
          </note>
          <u>
            <seg>
              Herr talman! Låt mig erinra om att interpellationen ju tog upp
              frågan om det tekniska problemet, om elektronisk övervakning har
              fungerat eller inte tidsmässigt. Det är det jag har tagit fram
              underlag på. Jag har inte alla siffror och tidsangivelser i andra
              frågor med mig, och jag beklagar det.
            </seg>
          </u>
          <u>
            <seg>
              Däremot har den här regeringen och jag har väldigt stor respekt
              för vad riksdagen fattar beslut om. Vi brukar återkommande redovisa
              hur vi hanterar olika uppföljningar.
            </seg>
          </u>
          <u>
            <seg>
              Situationen i anslutning till bostad och situationen framför
              allt för brottsutsatta kvinnor är komplex. Det är just därför
              som den nationella samordnaren är betydelsefull. I de situationerna
              måste många olika myndigheter samverka. En kvinna som har möjlighet
              att bo kvar i sin bostad, kanske den gemensamma bostaden, är helt
              beroende av att socialtjänst, skola och andra uppfyller sina åtaganden.
              Det finns många frågeställningar kring detta. Där tror jag att
              en samordnare kan göra stor skillnad. I dag är det nästan alltid
              så i riktigt allvarliga ärenden att man inte kan bo kvar, man
              kan inte ens vistas där därför att man är utsatt för trakasserier
              och hot, under förutsättning att den person som utövar hotet inte
              sitter inlåst, vilket sker av och till, och då är situationen
              en annan.
            </seg>
          </u>
          <u>
            <seg>
              Jag kan alltså inte svara exakt när det kommer en redovisning
              till riksdagen.
            </seg>
          </u>
          <u>
            <seg>
              Men låt mig säga så här: Vi är oerhört angelägna om att säkerställa
              att allt vad som kan göras görs för att hjälpa kvinnor i den här
              situationen och att hjälpa också män som utsätts för den här typen
              hot och trakasserier. Vi är övertygade om att det finns mycket
              mer att göra, och just därför är jag glad över att polis, åklagare
              och andra rättsliga myndigheter har strategier och handlingsplaner
              som vi nu noggrant följer upp för att säkerställa att vi gör bättre
              framöver än vad vi hittills har gjort, och då har vi ändå kommit
              en liten bit på vägen jämfört med många andra.
            </seg>
          </u>
          <note>
            Överläggningen var härmed avslutad.
          </note>
          <note>
            11 § Svar på interpellation 2012/13:82 om varsel och neddragningar
            inom dagspressen
          </note>
          <note type="speaker">
            Anf. 15 Kultur- och idrottsminister LENA ADELSOHN LILJEROTH (M):
          </note>
          <u>
            <seg>
              Herr talman! Helene Petersson i Stockaryd har frågat mig hur
              jag ser på den utveckling som pågår inom mediebranschen framför
              allt inom den tryckta dagspressen och vad jag avser att göra mot
              bakgrund av denna.
            </seg>
          </u>
          <u>
            <seg>
              Inledningsvis vill jag understryka att en förutsättning för ett
              demokratiskt samhälle är att det finns fria och självständiga
              medier med granskande journalistik och allsidig nyhetsförmedling.
              Jag kan tillägga att jag blev påmind om det i går under fängslade
              författares dag när Samar Yazbek fick Tucholskypriset.
            </seg>
          </u>
          <u>
            <seg>
              Presstödet har fungerat som ett instrument för att upprätthålla
              mångfalden på mediemarknaden, vilket gjort det möjligt för ett
              flertal röster och åsikter att göra sig hörda.
            </seg>
          </u>
          <u>
            <seg>
              De svenska och internationella medielandskapen är i stark förändring.
              Som exempel kan nämnas utvecklingen av nya tekniker för att ta
              fram och distribuera innehåll, förändrade medievanor hos konsumenter
              och förändrade ägarförhållanden. Medieföretag för ut sitt budskap
              på flera tekniska plattformar, och medborgarna har i dag större
              möjligheter att välja när, var och hur de vill konsumera och interagera
              med medier. Det är i grunden positivt.
            </seg>
          </u>
          <u>
            <seg>
              Med ökad mångfald i medieutbudet förbättras valfriheten för medborgarna.
              Samtidigt är de nya konsumtionsmönstren och det förändrade medielandskapet
              med en ökad konkurrens som följd förklaringar till dagspressens
              minskade upplagor. Förutsättningarna för de företag som i dag
              i huvudsak arbetar med utgivning av dagstidningar skiljer sig
              från 1970-talets, då grunderna för presstödet utformades. Detta
              är ett viktigt skäl till den breda översyn av det statliga stödet
              till dagspressen som den parlamentariska Presstödskommittén just
              nu arbetar med.
            </seg>
          </u>
          <u>
            <seg>
              Av kommitténs direktiv framgår att det behövs en genomlysning
              av hur mediemarknaden och medievanorna har förändrats, vad detta
              innebär för dagens mediemarknad och vilka utmaningar tidningsbranschen
              i dag och i framtiden står inför. I kommitténs uppdrag ingår bland
              annat att analysera behoven av ekonomiskt stöd eller andra kostnadseffektiva
              insatser för dagspressen och då även beakta EU:s statsstödsregler.
            </seg>
          </u>
          <u>
            <seg>
              Presstödskommittén, som interpellanten själv ingår i, kommer
              att lämna sitt slutbetänkande den 31 augusti 2013, och jag vill
              avvakta resultatet av detta arbete. Det är därför för tidigt att
              säga något i dag om vilka förslag kring stöd eller andra insatser
              till dagspressen som regeringen kan komma att lägga.
            </seg>
          </u>
          <note>
            Anf. 16 HELENE PETERSSON i Stockaryd (S):
          </note>
          <u>
            <seg>
              Herr talman! Jag tackar kulturministern för svaret. Det var nog
              ett svar som jag hade förväntat mig av kulturministern. Även om
              Presstödskommittén är i full gång med arbetet tycker jag att det
              är angeläget att lyfta fram den situation som ändå råder i dag.
            </seg>
          </u>
          <u>
            <seg>
              Det är 4 tjänster som ska bort från Västerviks Tidningen, 15
              försvinner från Upsala Nya Tidning, 50 får gå från Mediabolaget
              Västkusten, Svenska Dagbladet slipper sparka folk 60 går med avgångspension.
              Jag kan göra listan ganska lång.
            </seg>
          </u>
          <u>
            <seg>
              Under höstens varselvåg har 250 journalister varslats, och de
              flesta neddragningar sker som en konsekvens av minskade annonsintäkter.
              Kulturministern säger i sitt svar att det blivit förändrade medievanor
              och andra ägarstrukturer, men denna gång är det något mer som
              har hänt här.
            </seg>
          </u>
          <u>
            <seg>
              En lågkonjunktur slår mot alla branscher, och dagspressen har
              under alla lågkonjunkturer fått känna av ett vikande annonsunderlag,
              speciellt platsannonser. Men frågan är om vi någon gång har haft
              den personalnedskärning som vi ser nu. På en del håll görs så
              kraftiga nedskärningar att man befarar en urholkning av både journalistiken
              i sig och kvaliteten på produkten. Enligt Konjunkturinstitutet
              ska lågkonjunkturen fortsätta ett litet tag. Det är ingenting
              som man ser något slut på inom den närmaste framtiden.
            </seg>
          </u>
          <u>
            <seg>
              Vi ser också en annan strukturomvandling i detta. Det är att
              annonserna inte bara upphör för att sedan återkomma när det blir
              en annan konjunktur, utan annonserna går till andra medier. De
              går till Google och de går till Facebook och med risken att tidningarna
              inte får dem tillbaka.
            </seg>
          </u>
          <u>
            <seg>
              Vad är det då som händer ute i landet och på tidningsredaktionerna?
              När vi diskuterade mediekoncentrationen för några år sedan tycker
              jag att vi såg början, kulturministern, på den utveckling som
              har gått med rasande fart. Inte nog med att förstatidningarna
              köper upp andra tidningar, utan man inleder det ena samarbetet
              efter det andra. Man är oerhört kreativ inom branschen. Och det
              är nog tur det, för annars kanske vi inte hade haft den situation
              som vi ändå har i dag, utan varslen hade varit ännu fler och mångfalden
              hade varit ännu mindre. Men frågan är: Klarar man av sitt demokratiska
              granskande uppdrag om journalisterna blir färre och färre och
              samarbetet blir större och större?
            </seg>
          </u>
          <u>
            <seg>
              Flera forskare och medieröster oroas för att journalistikens
              roll som kritisk granskare av samhället kommer i andra hand när
              ekonomin och marknaden successivt får allt större inflytande över
              journalistiken. Ägarna kräver högre avkastning, eller åtminstone
              samma avkastning, även om både upplagorna och annonsintäkterna
              sjunker. Då är det journalistiken som tar stryk.
            </seg>
          </u>
          <u>
            <seg>
              Detta oroar mig, kulturministern. Av de tio år som jag har varit
              verksam i riksdagen har jag under ungefär åtta år ägnat ganska
              mycket tid åt speciellt mediepolitik, och jag har nog inte tidigare
              upplevt det som nu händer inom dagstidningsbranschen.
            </seg>
          </u>
          <u>
            <seg>
              Min fråga till kulturministern är: Hur tänker kulturministern
              här? Kan vi bara förlita oss på och luta oss mot Presstödskommittén?
              Precis som kulturministern vill jag absolut inte föregå kommitténs
              arbete, för det är jätteviktigt att kommittén får jobba. Men finns
              det andra åtgärder? För departementet och kulturministern en diskussion
              med branschen, även om kommittén håller på att arbeta?
            </seg>
          </u>
          <note type="speaker">
            Anf. 17 Kultur- och idrottsminister LENA ADELSOHN LILJEROTH (M):
          </note>
          <u>
            <seg>
              Herr talman! Jag vill först säga att jag är glad över den här
              interpellationen, inte därför att, som Helene Petersson väl inser
              och också säger, jag kommer att säga någonting annat och föregå
              kommitténs arbete. Det vore inte korrekt och heller inte sakligt
              grundat. Men jag har flera andra skäl, bortsett från att jag är
              medieminister, att fundera över de här frågorna.
            </seg>
          </u>
          <u>
            <seg>
              Jag är utbildad journalist. Jag gick på Journalisthögskolan på
              1970-talet. Då var det också i dyningarna av en annan krissituation.
              Då hade man precis infört presstödet, för man hade sett en stor
              tidningsdöd. Detta känner Helene Petersson naturligtvis till.
              Det innebar inte att det var lugnt eller att det inte behövdes
              nya förändringar. Det var också i samma skede som det blev ett
              stort teknikskifte. Det var hårda fackliga konflikter på nästan
              alla tidningar, och de handlade just om tekniken.
            </seg>
          </u>
          <u>
            <seg>
              När jag gick på Journalisthögskolan i slutet på 70-talet satte
              grafikerna, sättarna, fortfarande typer manuellt man byggde upp
              tidningssidorna. Det var en yrkesgrupp som naturligtvis slogs
              för sin överlevnad. Jag tror att ingen av oss vill tillbaka till
              den tiden, för vi ser vad tekniken faktiskt har inneburit för
              tidningars kvalitet och för möjligheten att ta del av medier.
            </seg>
          </u>
          <u>
            <seg>
              Vad jag vill säga med detta är att det ständigt kommer nya förändringar,
              mycket baserat på teknikskifte. Det är också vad vi ser i dag.
              Vi har ju tillgång till nyheter, information, naturprogram och
              drama från i stort sett hela världen, och det är väldigt positivt.
              Det är inte så att det råder en brist på information.
            </seg>
          </u>
          <u>
            <seg>
              Nordicom, som mäter våra medievanor, konstaterar att Sverige
              internationellt sett fortfarande ligger högt när det gäller dagstidningsläsande.
              Jag tror att 73 procent av alla svenskar mellan 9 och 80 år läser
              eller går igenom en dagstidning varje dag. Det är högt, men det
              är alldeles riktigt att det sjunker.
            </seg>
          </u>
          <u>
            <seg>
              Sedan behöver inte dagstidningen vara det enda forumet för att
              få information. Men med den snabbhet som nyheter förmedlas blir
              dagstidningens uppgift en annan det är nog inte jag den enda som
              anser eller möjligen inser för man kommer aldrig att kunna konkurrera
              med de snabba nyheterna. Här behövs granskning och analys, och
              jag tror att Helene Petersson var inne på detta.
            </seg>
          </u>
          <u>
            <seg>
              Det är i det här skedet som många tidningar famlar i sin nya
              roll. Att det blir samgåenden är nog en förutsättning för många
              tidningar att överleva. Jag tror att Helene Petersson och jag
              båda har läst artikeln i Journalisten som handlar om varsel och
              just ger en förklaring kring annonsingång, som Helene Petersson
              var inne på. Men där markeras också att landsortspressen fortfarande
              står stark, och det är positivt. Där finns en tydlig koppling
              också till lokal annonsering.
            </seg>
          </u>
          <u>
            <seg>
              Jag är i hög grad bekymrad. Det är också därför som vi i direktiven
              har givit Presstödskommittén fler uppgifter än att bara hitta
              ett system som förhåller sig till EU:s statsstödsregler, för informationsklyftan,
              som naturligtvis alltid har funnits, riskerar ju att växa. Det
              är inte så att det är brist på information, men den ska vara någorlunda
              lätt tillgänglig och framför allt saklig och pålitlig.
            </seg>
          </u>
          <note>
            Anf. 18 HELENE PETERSSON i Stockaryd (S):
          </note>
          <u>
            <seg>
              Herr talman! Mycket av det som kulturministern tar upp känner
              vi båda till, och det sker ju en förändring. Men just snabbheten
              i förändringen och siktet för Presstödskommittén, 2017, gör mig
              lite orolig. Det är alltså fyra år framöver. Nu kommer kommittén
              att lämna ett betänkande 2013, så det finns faktiskt en möjlighet
              för kulturministern att ta tag i den här frågan tidigare.
            </seg>
          </u>
          <u>
            <seg>
              Det finns också andra frågor som inte rör precis presstödet som
              kan stödja dagspressen, som skattefrågor, momsfrågor, distributionsfrågor
              och postens övernattsbefordran. Jag hade förmånen att sitta i
              den förra utredningen också där vi trodde att vi hade en plattform
              för en ganska lång framtid. Men det har hänt jättemycket på de
              här sex sju åren sedan vi kom med det betänkandet. Då fanns det
              en parallell utredning med Postens övernattbefordran samtidigt
              som Presskommittén satt och jobbade. Posten var färdig tidigare,
              och vi hade inga möjligheter att skjuta in våra synpunkter.
            </seg>
          </u>
          <u>
            <seg>
              Nu känner jag att vi är i samma situation, för distributionen
              är en svår sak för många tidningar. Vi har sett att det exempelvis
              är många prenumeranter som inte får sin tidning på lördagar. Det
              finns vissa områden i landet där man från tidningarna säger: Vi
              kan inte dela ut tidningen, för det kostar på tok för mycket för
              oss.
            </seg>
          </u>
          <u>
            <seg>
              Kulturministern kanske lyssnade på Nick Davies, som hade ett
              finger med i spelet i avslöjandet av Murdochskandalen, under Almedalsveckan
              i somras. Han och det gäng som han hade omkring sig upptäckte
              att det köptes in mer och mer journalistiskt material, mycket
              nyheter och sensationer, eftersom man hade skurit ned på redaktionerna.
              Det fanns inte utrymme att gå till grunden och kolla källorna
              för att se att allt stämde och att man hade använt metoder som
              var okej.
            </seg>
          </u>
          <u>
            <seg>
              Jag vill inte på något sätt säga att vi har någon tidning i Sverige
              som inte använder sjysta metoder. Presstödet har storleksmässiga
              krav men också krav på eget, unikt material. Då kommer diskussionen
              om hur mycket man kan köpa för att sedan bearbeta och fördjupa
              sig i och därefter kalla det för unikt material.
            </seg>
          </u>
          <u>
            <seg>
              Det är många sådana här småfrågor som faktiskt är väldigt stora
              för tidningarna ute i landet just när det gäller att man har gått
              ihop. Jag tror faktiskt också, tyvärr, att en förutsättning för
              att vi ska ha det antal tidningar och den mångfald som vi har
              är att man har större ägare. Men det finns en ganska stor risk
              att det blir likartat material. Man kanske gräver lite på ett
              håll och lite på ett annat, men grunden och var man har fått materialet
              ifrån är desamma.
            </seg>
          </u>
          <u>
            <seg>
              Vi har nu en förordning. Finns det något man kan titta på där?
              Och har kulturministern någon kontakt med branschen? Vi vet att
              statsministern nyligen gjorde ett besök på Schibsted för att diskutera
              kvalitetsjournalistik.
            </seg>
          </u>
          <note type="speaker">
            Anf. 19 Kultur- och idrottsminister LENA ADELSOHN LILJEROTH (M):
          </note>
          <u>
            <seg>
              Herr talman! Ja, vi har naturligtvis kontakt med branschen. Även
              jag har varit på Schibsted, både på Svenska Dagbladet och Aftonbladet,
              för, tror jag, två år sedan. Jag träffar också regelbundet Tidningsutgivarna,
              jag träffar journalister i stort sett dagligen och jag träffar
              Journalistförbundet och många andra aktörer. Frågorna diskuteras
              också på andra nivåer, exempelvis i Nordiska ministerrådet och
              inom EU.
            </seg>
          </u>
          <u>
            <seg>
              Även om situationen skiljer sig åt mellan länderna finns det
              naturligtvis en stor oro för vart utvecklingen är på väg. Det
              här är inte alltid någonting som man kan styra med politiska medel
              även om man har ett presstöd som uppgår till över 560 miljoner
              om året eller har bestämda momsregler. Men det är några av de
              redskap som politikerna har.
            </seg>
          </u>
          <u>
            <seg>
              När det gäller det som Helene Petersson tog upp om vad jag avser
              att göra upprepar jag mitt svar att jag inte kommer att gå in
              och agera innan kommittén har lagt fram sitt betänkande i slutet
              av nästa sommar. Men det finns ingenting som hindrar att vi, utifrån
              vad kommittén kommer fram till, lägger förslag även före 2016,
              som ju är den tidpunkt då vi ska återkomma till EU om hur vi avser
              att anpassa vårt stöd.
            </seg>
          </u>
          <u>
            <seg>
              Jag tycker, precis som interpellanten, att den här märkligheten
              att man inte kan samdistribuera post och tidningar är besvärlig.
              Det kan i många fall innebära att tidningen kommer en dag senare
              och att många då kanske väljer att avstå helt från en tidning.
              Skälet till att det blir så här, vilket Helene ju också känner
              till, är 24-timmarsregeln. Men man borde kunna hitta nya möjligheter
              för att lösa detta. Jag håller helt med om det. Kommer kommittén
              fram till något förslag där är jag mycket glad.
            </seg>
          </u>
          <u>
            <seg>
              Vi som är politiker lever i någon mening i symbios med journalister
              och är kanske mer uppmärksamma på journalistiken än många andra.
              Jag hoppas att det här inte uppfattas som någon kritik mot journalistkåren,
              men jag förvånas över hur samma nyheter går runt i alla medier
              och att det ofta, förmodligen av brådska, innebär att man inte
              hinner gå till källorna. Man förmedlar en nyhet vidare som något
              annat medium har levererat men som kanske inte stämmer. Det tror
              jag händer oss alla. Det kan hända även i politikerrollen att
              vi får felaktiga uppgifter. Men det är viktigt för politikerrollen
              och journalistrollen att det som man förmedlar är trovärdigt,
              att det är fakta och att man kan gå tillbaka och se att citat,
              siffror och årtal stämmer.
            </seg>
          </u>
          <u>
            <seg>
              Jag är ändå i grunden positiv till framtiden för nyhetsförmedlingen.
              Det som möjligen gör mig bekymrad är inte att det inte kommer
              att finnas nyheter, utan att de kan bli mer svåråtkomliga. Om
              man till exempel läser nyheter på text-tv får man en kunskap men
              inte alltid en djupare sådan, utan då måste man gå vidare. Jag
              ser kopplingar också till skolan och till andra områden. Man kan
              inte googla sig till utbildning. Även om man får fram ett årtal
              ger inte det ett sammanhang, en kontext, och därför måste man
              alltid ha möjlighet att gå vidare. Jag tycker att många tidningar
              arbetar med det genom att ge länkar och genom att underlätta för
              läsarna, och det är oerhört väsentligt att vi alla inser vikten
              av detta.
            </seg>
          </u>
          <note>
            Anf. 20 HELENE PETERSSON i Stockaryd (S):
          </note>
          <u>
            <seg>
              Herr talman! Jag är glad över att kulturministern öppnar för
              en möjlighet för oss att inte vara låsta fram till 2016. Ska man
              vara riktigt pessimistisk kan man säga att vi kanske inte har
              några tidningar kvar då. Jag tror inte att det blir så, för branschen
              jobbar med det här. Det har så starka demokratiska värden, och
              det är viktigt att det finns en mångfald av röster. Vi har sett
              det i valsituationer, exempelvis när det var omval. Där de lokala
              tidningarna plockade upp aktuella debatter och engagerade sig
              i valet steg valdeltagandet.
            </seg>
          </u>
          <u>
            <seg>
              Precis som kulturministern säger går man till viss del in och
              googlar våra partiers hemsidor är ju jätteviktiga i det sammanhanget
              men samtidigt fordras det också att det finns en neutral blick
              eller att det finns olika medier som presenterar olika ingångar
              och analyserar saker olika. Exempelvis har det ju funnits en diskussion
              inom sporten om att man bara sänder en journalist till en fotbollsmatch,
              för man kan ju inte rapportera mer än fyra mål. Jo, man kan det,
              och handlar det då om de demokratiska institutionerna inom politiken
              är det ännu viktigare att det finns journalister som ser på det
              hela på olika sätt.
            </seg>
          </u>
          <u>
            <seg>
              Granskande journalistik måste få kosta. 24-timmarsregeln är något
              som vi har i Sverige. EU-direktivet ligger på tre dygn. Det är
              vi själva som har sagt att det är bra om posten lämnar den svenska
              gränsen inom 24 timmar, för då har man två dygn på sig att frakta
              den till Italien eller vart den nu ska. Jag tror att det finns
              möjlighet att titta på det.
            </seg>
          </u>
          <note type="speaker">
            Anf. 21 Kultur- och idrottsminister LENA ADELSOHN LILJEROTH (M):
          </note>
          <u>
            <seg>
              Herr talman! Jag tycker mig höra att Helene Petersson och jag
              i mångt och mycket har liknande uppfattningar när det handlar
              om mediernas roll, vikten av mångfald, yttrandefrihet och tryckfrihet.
              Jag hade blivit förvånad om vi inte hade haft det, även om vi
              kan ha olika uppfattningar i andra sammanhang. Jag är glad att
              Presstödskommittén i Helene Petersson har en engagerad ledamot.
            </seg>
          </u>
          <u>
            <seg>
              Trettiofem år kan vara en kort eller lång tid, det beror på.
              Låt mig återkomma till den tid när jag gick på Journalisthögskolan
              en väldigt bra utbildning. Vi hade inte ens elektriska skrivmaskiner,
              utan vi arbetade med tipp-ex och kopieringspapper. Vi ritade våra
              sidor för hand. Vi gnuggade rubrikerna. Mycket har hänt, och mycket
              kommer naturligtvis att hända. Och ännu fortare går det.
            </seg>
          </u>
          <u>
            <seg>
              En positiv del i detta är att allt fler behärskar mediet. Man
              tar bilder. Man lägger ut kommentarer. Det gäller en stor del
              av det vi får veta från krigshärdarna, för via de censurerade
              medierna kommer det inte ut. Vad det har betytt diskuterades i
              går på Fängslade författares dag på Kulturhuset.
            </seg>
          </u>
          <u>
            <seg>
              Även om skiftet kan vara besvärligt för många verkar tekniken
              i demokratins och yttrandefrihetens tjänst. Antingen vi kommer
              att fortsätta att läsa nyheter i pappersformat eller så småningom
              går över till någon annan teknikmöjlighet, platta eller annat,
              handlar det i grunden om att nyheterna måste vara tillförlitliga.
              Det måste finnas tid att ta fram och kontrollera och analysera
              fakta.
            </seg>
          </u>
          <u>
            <seg>
              Jag ser fram emot Presstödskommitténs arbete.
            </seg>
          </u>
          <note>
            Överläggningen var härmed avslutad.
          </note>
          <note>
            12 § Svar på interpellation 2012/13:28 om analfabetiska invandrare
          </note>
          <note type="speaker">
            Anf. 22 Statsrådet ERIK ULLENHAG (FP):
          </note>
          <u>
            <seg>
              Herr talman! Björn Söder har frågat arbetsmarknadsministern hur
              hon avser att minska arbetslösheten genom att fler outbildade
              arbetslösa kommer till Sverige.
            </seg>
          </u>
          <u>
            <seg>
              Arbetet inom regeringen är så fördelat att interpellationen har
              överlämnats till mig.
            </seg>
          </u>
          <u>
            <seg>
              Det finns flera sätt att mäta migrationen till Sverige. Under
              2011 registrerades 93 134 uppehållstillstånd eller uppehållsrätter
              för utländska medborgare i Sverige. Det kan vara värt att notera
              att ca 60 procent av dessa avsåg arbetstagare, studenter och EU/EES-medborgare
              samt anhöriga till dessa, alltså personer som normalt förväntas
              ha egen försörjning vid ankomsten till Sverige. Drygt 16 procent
              avsåg flyktingar, övriga skyddsbehövande och anhöriga till dessa.
              22 procent avsåg övriga anhöriga. Arbetskraftsinvandringen från
              länder utanför EU har ökat betydligt sedan lagstiftningen på området
              reformerades 2008. Antalet asylsökande varierar kraftigt från
              år till år, inte minst beroende på händelseutvecklingen i omvärlden.
            </seg>
          </u>
          <u>
            <seg>
              För vissa invandrare innebär migrationen att det befintliga humankapitalet
              minskar i värde eftersom tidigare språkkunskaper, utbildningar
              och erfarenheter inte värderas lika högt på den svenska arbetsmarknaden
              som i hemlandet. Under många år hade personer som beviljats skydd
              i Sverige högre utbildningsbakgrund än inrikes födda och en inriktning
              på sin utbildning som var efterfrågad på arbetsmarknaden. Till
              exempel har vi i dag många läkare med bakgrund i Irak som arbetar
              inom sjukvården.
            </seg>
          </u>
          <u>
            <seg>
              För närvarande har den situationen förändrats, och många skyddsbehövande
              och anhöriga som omfattas av etableringslagen har kort utbildningsbakgrund.
              Av de 12 000 personer som var inskrivna i etableringsreformen
              i juli 2012 har drygt 50 procent en utbildning som är kortare
              än nioårig grundskola. Däremot finns det ingen statistik över
              analfabetism. Att höja utbildningsnivån och hitta snabbare vägar
              till arbete för personer med kort tidigare utbildning innebär
              en stor utmaning.
            </seg>
          </u>
          <u>
            <seg>
              Utbildningsinsatser inom det reguljära utbildningssystemet är
              ett förstahandsalternativ för denna grupp men kan inte förväntas
              leda till arbete inom rimlig tid för alla. De arbetsförberedande
              insatserna i etableringsreformen behöver därför förstärkas, vilket
              regeringen föreslår i budgetpropositionen för 2013. Samtidigt
              följer regeringen noga hur målgruppen utvecklas i fortsättningen
              för att vid behov justera utbudet av insatser. Händelser i omvärlden
              medför att målgruppen kan förändras snabbt avseende utbildningsnivå,
              yrkeserfarenhet och andra förutsättningar på arbetsmarknaden.
              Till exempel är det inte osannolikt att de personer från Syrien
              som nu beviljas skydd i Sverige har ett humankapital som bättre
              svarar mot de behov som finns på den svenska arbetsmarknaden.
              Därför måste insatserna vara flexibla.
            </seg>
          </u>
          <u>
            <seg>
              Regeringen har vidtagit flera åtgärder för att höja utrikes föddas
              utbildningsnivå och öka sysselsättningsgraden. De insatser som
              erbjuds inom ramen för etableringsreformen ska vara effektiva
              och anpassade efter målgruppens förutsättningar och behov. För
              att skapa alternativ till det reguljära utbildningssystemet för
              vuxna som har kort utbildning föreslår regeringen i budgetpropositionen
              för 2013 att det bör införas möjlighet till ett praktiskt basår.
              Syftet med basåret är att ge de nyanlända introduktion till nytt
              arbete med fokus på praktisk träning. Regeringen föreslår också
              att arbetsgivare som anordnar arbetsträning åt personer som omfattas
              av etableringsreformen och som har behov av mer handledning än
              vad en vanlig praktikplats möjliggör bör kunna få merkostnadsersättning.
            </seg>
          </u>
          <u>
            <seg>
              Sverige behöver ta till vara all arbetskraft som finns i vårt
              land. Dessutom måste fler människor från andra länder lockas att
              vilja arbeta här. Arbetsmarknaden är inget nollsummespel. Det
              finns inte ett begränsat antal arbetstillfällen. Ett nytt arbetstillfälle
              för en individ genererar i stället ofta fler arbetstillfällen
              och därmed ett mervärde för samhället.
            </seg>
          </u>
          <note>
            Då Björn Söder, som framställt interpellationen, anmält att han
            var förhindrad att närvara vid sammanträdet medgav tredje vice
            talmannen att Josef Fransson i stället fick delta i överläggningen.
          </note>
          <note type="speaker">
            Anf. 23 JOSEF FRANSSON (SD):
          </note>
          <u>
            <seg>
              Herr talman! Jag tackar integrationsminister Ullenhag för svaret
              på interpellationen. Jag kom in i debatten med ganska kort varsel,
              men förhoppningsvis blir det en intressant diskussion i alla fall.
            </seg>
          </u>
          <u>
            <seg>
              Dagens interpellation handlar om det ökade antalet invandrare
              till Sverige som aldrig lärt sig läsa ens på sitt eget språk och
              alltså är analfabeter. Att få en person som aldrig lärt sig ett
              skriftspråk att bli en del av det svenska arbetslivet och kunna
              försörja sig genom eget arbete är av förståeliga skäl en extrem
              utmaning. Personligen tror jag att en stor del av de invandrare
              som kommit på senare tid aldrig kommer att göra en enda riktig
              arbetstimme på den svenska arbetsmarknaden helt enkelt för att
              det inte finns tillräckligt många arbeten av den typen, arbeten
              med så låga krav på teoretiska kunskaper.
            </seg>
          </u>
          <u>
            <seg>
              Många kommuner har, som integrationsministern själv brukar uttrycka
              det, tagit ett stort ansvar genom att ta emot invandrare. Men
              nu börjar det bli rejält besvärligt i många av dessa kommuner.
              Ett moderat kommunalråd i Växjö varnade i dagarna i ett reportage
              i SVT för en tickande socialbidragsbomb. I samma reportage kunde
              man se hur en somalisk kvinna efter två år i sfi hade en läsförståelse
              på ungefär samma nivå som en förstaklassare samtidigt som hon
              behövde tolkhjälp för att kunna föra ett enklare samtal på svenska.
              Det är rimligt att tro att den kvinnan står många år från den
              svenska arbetsmarknaden, och det påfrestar naturligtvis det svenska
              välfärdssystemet alldeles enormt. Det borde stå klart för var
              och en.
            </seg>
          </u>
          <u>
            <seg>
              År 2009 rapporterade Dala-Demokraten att mer än varannan, 53
              procent, av alla nyanlända i Borlänge var analfabeter. En centerpartist
              med uppgift att utveckla partiets välfärdspolitik gick i dagarna
              ut i Sveriges Radio med att hon tyckte att outbildade somalier
              kunde jobba med att hämta fikabröd. Man tar sig verkligen för
              pannan när man hör den typen av yttranden. Är det så vi ska bygga
              framtidens välfärd?
            </seg>
          </u>
          <u>
            <seg>
              Alla företag i Sverige har en ständig press på sig att effektivisera
              och rationalisera. De måste skära i sina kostnader för att klara
              den globala konkurrensen. Att i det läget lägga på en mängd hittepåjobb,
              som ökar kostnaderna, kan på sikt bli skillnaden mellan att vara
              eller inte vara för Sveriges företag. Det blir ytterligare en
              konkurrensnackdel, som gör att våra kvarvarande industrijobb riskerar
              att flyttas till låglöneländer.
            </seg>
          </u>
          <u>
            <seg>
              Att hitta på jobb är inte speciellt svårt. Jag har hört att man
              på sina håll i de gamla kommuniststaterna placerade folk i vägkorsningarna
              för att de skulle slå på och stänga av lamporna i trafikljusen,
              detta som ett led i att sätta folk i arbete. Varje någorlunda
              funtad människa måste inse att den typen av jobbskapande åtgärder
              blir oerhört kostsamma för samhället och kommer att stå i vägen
              för tillväxt och utveckling. Precis samma sak gäller om vi hittar
              på jobb åt nya, stora grupper, såsom att springa och hämta fikabröd.
            </seg>
          </u>
          <u>
            <seg>
              I många andra sammanhang har integrationsministern och olika
              proffstyckare alltså fler än Ullenhag framhållit att invandringen
              är en nödvändighet för att klara framtidens välfärd. Att sedan
              många ansedda ekonomer helt avfärdar invandringen som ett sätt
              att lösa framtidens välfärd verkar man inte bry sig om. Nils Lundgren,
              tidigare Junilistan, som åtminstone jag hyser stor respekt för
              när det gäller ekonomiska frågor, skrev ganska nyligen klokt i
              ämnet. Han ondgör sig i sin text över många av dem som tror sig
              kunna lösa ekvationen med en åldrande befolkning. Han menar att
              lösningen förutsätter att vi kan ta in färdigutbildade människor
              i 25-årsåldern som sedan jobbar i Sverige till pensionsålder och
              därefter återvänder till hemlandet. Men så ser inte invandringen
              ut.
            </seg>
          </u>
          <note type="speaker">
            Anf. 24 Statsrådet ERIK ULLENHAG (FP):
          </note>
          <u>
            <seg>
              Herr talman! Josef Fransson tar upp flera saker i sitt inlägg.
              Vi börjar med den demografiska utmaningen, det vill säga att vi
              blir allt äldre i Sverige. Invandring och rörlighet över gränser
              är en del i att klara den. Men vi ska inte tro att det finns en
              lösning i en situation där allt fler blir äldre och allt färre
              finns i arbetande åldrar.
            </seg>
          </u>
          <u>
            <seg>
              Från regeringens sida har vi varit rätt noga med att försöka
              se till att folk kan stanna lite längre i arbetslivet. För inte
              speciellt länge sedan var den faktiska pensionsåldern i Sverige
              5859 år. I dag är den faktiska pensionsåldern 6263 år. Det faktum
              att en sjuksköterska, en snickare eller någon annan väljer att
              stanna ett par år till i arbetslivet är en del i att möta den
              demografiska utmaningen.
            </seg>
          </u>
          <u>
            <seg>
              Men som de flesta som tittar på frågan är överens om behöver
              hela Europa få in människor som är yngre och kan jobba. Det är
              den utmaning som även länder med en mer restriktiv syn på invandringspolitik
              möter. Fråga den nederländska eller den danska regeringen! Problemet
              för den nederländska och den danska regeringen är att man haft
              en ganska hård ton mot invandring under ganska lång tid. Det är
              inte speciellt attraktivt att flytta till ett land där man har
              en hård ton mot till exempel muslimer, eftersom några av dem som
              är välutbildade och kan tänka sig att söka sig till Europa kan
              råka vara just muslimer. De kanske inte är så sugna på att flytta
              till ett land där man har en trist inställning till muslimer.
            </seg>
          </u>
          <u>
            <seg>
              Vad gäller den stora frågan är det så här: När människor flyr
              undan krig eller förföljelse ligger det i sakens natur att vi
              inte bestämmer vem som ska komma till Sverige och söka asyl. Däremot
              måste vi hela tiden anpassa integrationspolitiken efter dem som
              kommer. Det är det som regeringen fokuserar på. Nu har vi av naturliga
              skäl fokus på människor med lägre utbildning, eftersom ganska
              många som kommit under senare år haft lägre utbildning.
            </seg>
          </u>
          <u>
            <seg>
              Samtidigt som vi har detta fokus, vilket kan vara svårt, måste
              vi hålla två bollar i luften. I den grupp som nu kommer att söka
              asyl finns också rätt många som har högre utbildning, och dem
              gäller det att inte slarva bort. Därför ska regeringen återkomma
              med ytterligare förslag om hur vi ska kunna översätta utländska
              examina bättre och hur vi ska kunna se till att den som har universitetsutbildning
              från annat land snabbare kan komma in i det svenska samhället
              och arbeta.
            </seg>
          </u>
          <u>
            <seg>
              Det är intressant att Josef Fransson har en vilja att lyssna
              på Sveriges kommuner. Jag har granskat Sverigedemokraternas budgetmotion.
              Svaret du ger till Växjös kommunalråd är att ni vältrar över kostnader
              på 7 miljarder kronor för nyanlända flyktingar till kommuner.
              Det går att dra in etableringsersättningen för dem som kommer,
              som ni föreslår. Etableringsersättningen får man för att delta
              i svenskundervisning för invandrare och för att delta i arbetsförberedande
              insatser, och det finns krav kopplade till att få en etableringsersättning
              här i Sverige. Man behöver också genomgå samhällsorientering.
              Denna ersättning går att dra in. Men vad händer om man drar in
              den? Jo, det finns en socialtjänstlag som innebär att de här människorna
              blir hänvisade till socialbidrag. Det innebär att ditt svar till
              kommunalrådet i Södertälje är att de ska få socialbidrag i stället.
            </seg>
          </u>
          <u>
            <seg>
              Ett annat förslag ni har för att spara pengar för att kunna finansiera
              något annat är att dra in hemutrustningslånen. Vi ger lån till
              människor som är nya i Sverige; vi tycker att det är rimligt att
              man ska betala tillbaka det man får för att bygga upp ett hem
              i Sverige. Resultatet av att dra in lånen till människor som kommer
              är också att socialtjänstlagen slår till. Då kommer kommunalrådet
              i Södertälje att vara tvungen att betala ut socialbidrag för att
              folk ska köpa möbler i stället för att de tar ett lån som de sedan
              betalar tillbaka. Så är det på punkt efter punkt.
            </seg>
          </u>
          <u>
            <seg>
              Jag vet att ni egentligen vill stänga gränserna, men problemet
              med ert budgetförslag är att de här människorna finns här nu.
              Det du behöver svara på för att politiken ska hålla ihop är hur
              snabbt det går att ändra en lagstiftning för att skapa en mer
              inhuman politik, vilket blir effekten. Ni säger att ni vill minska
              invandringen med 8090 procent. Om jag förstår det rätt vill ni
              skicka ut sjuåttanio-åringar som inte ska få återförenas med mamma
              och pappa i Sverige. Ni vill också skicka ut människor till kriget
              i Syrien. Där tycker vi helt olika; jag tycker att vi ska kunna
              ta emot de människorna. Men hur fort kan ni sjösätta en sådan
              politik? Effekten av er politik blir att kommunerna får kraftigt
              ökade kostnader under nästa år. Det är tyvärr ett exempel på att
              Sverigedemokraternas ekonomiska politik absolut inte håller samman.
            </seg>
          </u>
          <note type="speaker">
            Anf. 25 JOSEF FRANSSON (SD):
          </note>
          <u>
            <seg>
              Herr talman! Vem ska betala kommunerna eller staten? Jag har
              ett nationellt perspektiv på den frågan. Någon ska betala, så
              är det.
            </seg>
          </u>
          <u>
            <seg>
              I grund och botten går Sverigedemokraternas politik ut på att
              göra en resursallokeringsförändring till att hjälpa människor
              på plats i krishärdarnas närområde. Här tycker jag att man kan
              föra en ganska intressant diskussion.
            </seg>
          </u>
          <u>
            <seg>
              Som det ser ut i dag tenderar den somaliska invandringen till
              Sverige att öka. Det läste vi inte minst om i riksdagens egen
              tidning, Riksdag &amp; Departement. Men i resten av Europa minskar
              den. Naturligtvis finns det då en stor skillnad på politiken i
              de olika länderna. Det borde bli uppenbart för var och en att
              migration av några tiotusental människor inte löser några problem
              för de miljontals människor i Somalia som inte har någon möjlighet
              att ta sig ut från Afrika och komma till Sverige. Man måste inse
              att problemen i landet måste få en lösning på plats om man har
              somaliernas intresse för ögonen eller de somaliska folkens, kanske
              man ska säga; detta är måhända grundorsaken till att det finns
              en konflikt.
            </seg>
          </u>
          <u>
            <seg>
              Vi har varit väldigt tydliga i Sverigedemokraterna, tycker jag.
              Vi vill göra den här omallokeringen av resurser för att hjälpa
              till för en positiv och reforminriktad utveckling i respektive
              krisland. Jag menar på att det är den enda verkliga åtgärden.
              Det är det som måste på plats, men det är mycket svårt. Vi har
              försökt med det i många år. Jag ser dock en ljusning i Afrika.
              Det är den utvecklingen som måste fortsätta.
            </seg>
          </u>
          <u>
            <seg>
              Det bor ungefär 10 miljoner människor i Somalia, och man har
              en väldigt snabb befolkningstillväxt. Trots stor utvandring och
              stridigheter har man en befolkningstillväxt på ungefär 160 000
              människor per år. På så vis ökar lidandet i Somalia hela tiden,
              såvida man inte kan lösa konflikten och komma till rätta med svälten.
              Det totala mänskliga lidandet ökar om man i stället satsar alla
              resurserna på att hjälpa ett i dessa sammanhang relativt litet
              fåtal att komma till Sverige.
            </seg>
          </u>
          <u>
            <seg>
              Jag tycker också att detta är väldigt orättvist mot de svenskar
              som inte alla gånger har hängt med i globaliseringen och den snabba
              utveckling som skett i Sverige och västvärlden. De enklare jobben
              flyttas till låglöneländer, och det krävs alltmer av var och en
              för att klara av att ha ett arbete i Sverige. De enklare industrijobben
              försvinner och ersätts med mer kunskapsintensiva arbeten.
            </seg>
          </u>
          <u>
            <seg>
              Jag är av den uppfattningen att det även fortsättningsvis kommer
              att finnas väldigt många svenskar som har behov av något enklare
              arbetsuppgifter. I de sektorerna får man en väldig konkurrens
              av de här jobben som man ska skapa på olika sätt. Tiotusentals
              svenskar som inte får plats i det nya Sverige riskerar att slås
              ut.
            </seg>
          </u>
          <note type="speaker">
            Anf. 26 Statsrådet ERIK ULLENHAG (FP):
          </note>
          <u>
            <seg>
              Herr talman! Ibland är det svårt att hänga med i svängarna, men
              jag försöker. Normalt sett brukar jag höra Sverigedemokraterna
              tala om massinvandring till Sverige. Nu hör jag en sverigedemokrat
              som säger att det är ett relativt litet fåtal vi hjälper. Vi får
              försöka reda ut det i ett kommande replikskifte.
            </seg>
          </u>
          <u>
            <seg>
              Vi börjar med arbetsmarknaden. Jag håller fullständigt med om
              att det är en mycket stor utmaning att komma in på den svenska
              arbetsmarknaden för dem som kommer till Sverige med lägre utbildning.
              Men utgångspunkten måste vara att alla kan och vill bidra.
            </seg>
          </u>
          <u>
            <seg>
              Josef Fransson sade i sitt första inlägg att han inte tror att
              någon av dessa människor någon gång kommer att arbeta en enda
              timme. Men jag har träffat folk som gör det. Jag har träffat folk
              som jobbar i skogen. Jag har träffat folk som får svenskutbildning
              med koppling till hushållsnära tjänster i Gävleborg och som därmed
              får chansen att gå ut och jobba. Jag har träffat yngre människor
              med låg utbildning som kommit in på en utbildning och påbörjat
              den.
            </seg>
          </u>
          <u>
            <seg>
              Vi måste ha utgångspunkten att det här är människor som kan och
              ska komma i jobb och lära sig svenska språket. Det är nycklarna
              in i det svenska samhället.
            </seg>
          </u>
          <u>
            <seg>
              Sverigedemokraterna landar alltid i att det är bättre att hjälpa
              folk där borta. Men höj biståndet då! Så länge jag studerat sverigedemokratisk
              politik har ni velat sänka biståndet. Sedan hävdar ni att ni har
              någon extra miljard som ni ska ge till UNHCR. Vi är en av de största
              bidragsgivarna till UNHCR, som är FN:s flyktingorgan, och det
              ska vi kunna vara i ännu högre grad än vad vi varit tidigare.
              Vi behöver hjälpa folk i närområdet.
            </seg>
          </u>
          <u>
            <seg>
              På en punkt tror jag att vi är överens. Jag vill inte att människor
              ska behöva fly. Det är klart att det absolut viktigaste på lång
              sikt är att skapa en värld med demokrati och marknadsekonomi.
              Det är därför jag är stolt över en regering som uppfyller enprocentsmålet
              i biståndet. Hade Sverigedemokraterna styrt detta land hade vi
              inte gett så mycket bistånd.
            </seg>
          </u>
          <u>
            <seg>
              Men vi klarar inte att lösa en situation med en mamma som sitter
              och väntar på sina barn i Borlänge genom att säga: Dina barn får
              inte komma, utan vi skickar pengar till barnen i Nairobi i stället.
              Det är detta det handlar om.
            </seg>
          </u>
          <u>
            <seg>
              Du måste se att det är människor det handlar om. Blir integrationen
              bättre i en situation där den som någonstans i Sverige väntar
              på sina minderåriga barn inte får återförenas med dem?
            </seg>
          </u>
          <u>
            <seg>
              Du har alldeles rätt i att det nu kommer fler somalier. Men vi
              måste beskriva vilka de människorna är. Det är pappor och mammor
              som får återförenas med sina barn eller barn som får återförenas
              med sina föräldrar.
            </seg>
          </u>
          <u>
            <seg>
              Ska vi vara intellektuellt hederliga ska du förklara för mig:
              Hur går det att komma in i det svenska samhället ifall jag har
              mina barn på andra sidan jordklotet? Blir det lättare eller svårare
              att lära mig svenska och komma i arbete i en sådan situation?
            </seg>
          </u>
          <u>
            <seg>
              Vad är lösningen om ni ska få ihop finansieringen? Är lösningen
              att ni ska skicka ut mammorna och papporna? I så fall bryter ni
              kraftigt mot internationella konventioner. Det är dessutom människor
              som redan har permanenta uppehållstillstånd.
            </seg>
          </u>
          <u>
            <seg>
              Jag skulle gärna vilja ha ett svar på den frågan. Jag har försökt
              att få ett svar tidigare från Sverigedemokraterna på detta. Är
              det rimligt att minderåriga barn får komma till sin mamma och
              sin pappa? Det är den ena frågeställningen.
            </seg>
          </u>
          <u>
            <seg>
              Den andra frågeställningen är följande. Visst handlar den stora
              lösningen i Syrien om att se till att få stopp på dödandet och
              mördandet. Men det handlar om en person som lämnar in en asylansökan
              i Sverige eller en familj som sitter och väntar på en flyktinganläggning
              och som har flytt Aleppo där människor skjuts på öppen gata. De
              berättar att de flydde därför att milismän spikade upp lappar
              utanför deras skola där det stod: Skicka inte era barn till skolan,
              för då skjuter vi dem och tar deras skolväskor! Ska de få stanna
              i Sverige eller inte?
            </seg>
          </u>
          <u>
            <seg>
              Läser man er politik säger ni att ni ska minska invandringen
              med 90 procent. Det innebär att ni ska skicka tillbaka människor
              till dödandet i Aleppo, och det innebär att ni ska skilja små
              barn från deras föräldrar. Jag skulle gärna vilja ha svar framför
              allt på fråga 2. Är det en bra eller dålig idé när människor ska
              komma in i ett nytt samhälle att de kan vara med sin fem- eller
              sexåring i ett nytt land, eller ska de vara i en situation där
              familjen är splittrad?
            </seg>
          </u>
          <u>
            <seg>
              Jag hör till dem som tror att den situation som vi har varit
              inne i där vi har haft splittrade familjer har varit betydligt
              sämre ur integrationssynpunkt. Jag har träffat ganska många människor
              som känner en viss oro för sina minderåriga barn som finns på
              andra sidan jordklotet och därför har haft det lite svårare att
              komma in i det svenska samhället.
            </seg>
          </u>
          <note type="speaker">
            Anf. 27 JOSEF FRANSSON (SD):
          </note>
          <u>
            <seg>
              Herr talman! Nu fick jag dels väldigt många frågor på samma gång,
              dels ett antal anklagelser kastade mot mig.
            </seg>
          </u>
          <u>
            <seg>
              Jag har absolut inte sagt att ingen av de invandrare som kommer
              till Sverige någonsin skulle komma i arbete. Jag sade att en väldigt
              stor del av dem troligtvis aldrig kommer att göra en enda arbetstimma
              i ett riktigt förvärvsarbete.
            </seg>
          </u>
          <u>
            <seg>
              Jag har någonting som jag skulle vilja ta upp när jag har chansen
              att debattera detta med Erik Ullenhag. Innan vi avslutar skulle
              jag vilja beklaga mig lite grann över att det är så få liberaler
              som är öppna och tydliga med vad den stora invandring vi har på
              sikt gör med vårt svenska samhälle.
            </seg>
          </u>
          <u>
            <seg>
              Man kunde vara ärligare mot väljarna på detta område och förklara
              vad det innebär för att försöka bibehålla en generell välfärdsstat.
              Mellan fyra ögon har jag alltför många gånger hört nyliberaler
              säga att man är positiv till en helt fri invandring därför att
              det raserar dagens välfärdsstat. Det säger man naturligtvis inte
              öppet, men mellan fyra ögon kan man göra det.
            </seg>
          </u>
          <u>
            <seg>
              Man använder alltså invandringen som ett redskap till att nå
              helt andra mål, det vill säga just att krossa välfärdstaten. Kopplingen
              dessa fenomen emellan tycker åtminstone jag är solklar. Jag önskar
              att man också var tydlig med det inför väljarna och att man inte
              bara de facto vill avveckla välfärdstaten.
            </seg>
          </u>
          <u>
            <seg>
              Jag hinner kanske svara på någon av frågorna. När det gäller
              familjeåterföreningen säger vi ingenting emot att man ska kunna
              återförenas i Sverige. Däremot har vi sagt att man ska återförenas
              på den plats där man har de största gemensamma anknytningsskälen.
            </seg>
          </u>
          <u>
            <seg>
              Inte minst FN förespråkar en cirkulär migration just för att
              vi ska kunna vara med och hjälpa flyktingar i direkt konflikt.
              Tanken är att människor på flykt också ska återvända när konflikten
              är över.
            </seg>
          </u>
          <note type="speaker">
            Anf. 28 Statsrådet ERIK ULLENHAG (FP):
          </note>
          <u>
            <seg>
              Herr talman! Jag ska försöka att ta tag i ett par av trådarna.
              Nu hänvisas till FN och att vi ska ha en återförening av familjer
              där de bäst kan samlas.
            </seg>
          </u>
          <u>
            <seg>
              I de familjer som nu är splittrade lever rätt ofta barnen eller
              mamman och pappan i närområdet till Somalia. De kanske finns på
              flykt i Nairobi eller på flykt i ett annat grannland.
            </seg>
          </u>
          <u>
            <seg>
              Min bedömning är att FN sannolikt kommer att säga att det är
              en bättre idé, om pappan har en lägenhet i Borlänge eller i Växjö,
              att de återförenas där. Det är högst osannolikt att FN skulle
              säga att det är en bra idé att skicka någon på flykt i Nairobi,
              men vi kan ha olika åsikter om det.
            </seg>
          </u>
          <u>
            <seg>
              Om man tycker att det är en bra idé att skicka ut människorna
              som sitter i Borlänge är man djupt inhuman. Är det så att man
              hamnar i läget där man tycker att de får stanna men att deras
              barn inte får komma tycker jag också att man är djupt inhuman.
              Är det så att man tror att idén är att man ska skicka ut människor
              för att återförenas på flykt i Nairobi vet man ingenting om internationella
              konventioner och hur FN fungerar.
            </seg>
          </u>
          <u>
            <seg>
              Problemet är att man inte riktigt står för politiken. Man säger:
              Barn ska nog få återförenas. Det är ju dem vi diskuterar. Hela
              er ekonomiska politik faller samman. Ni gör drakoniska nedskärningar
              som inte går att genomföra på kort tid för att minska invandringen.
              När man någon gång försöker få svar på vad det innebär i praktiken
              för människor backar ni tillbaka. Då går det inte att minska invandringen
              med 8090 procent.
            </seg>
          </u>
          <u>
            <seg>
              Effekterna när ni drar ned integrationspolitiken och skickar
              notan till kommunerna är att färre människor som kommer hit kommer
              att kunna få ett jobb och lära sig svenska språket. Det vore djupt
              allvarligt för Sverige.
            </seg>
          </u>
          <u>
            <seg>
              Det ges en beskrivning av invandring som hot mot välfärden. Låt
              oss se vår historia och vår nutid. Var fjärde tandläkare och var
              tredje läkare är född i ett annat land. Om vi tar bort dem från
              välfärden, skulle sjukvården fungera bättre eller sämre då?
            </seg>
          </u>
          <u>
            <seg>
              Titta tillbaka på den arbetskraftsinvandring som byggde upp den
              svenska välfärden! Ta bort finnarna, turkarna, jugoslaverna, spanjorerna,
              italienarna och människorna som kom från Balkan under den perioden!
              Vi hade inte klarat framväxten av svensk industri.
            </seg>
          </u>
          <u>
            <seg>
              Herr talman! Jag vill avslutningsvis tacka för en bra interpellationsdebatt
              som jag också tyckte blev rätt klargörande.
            </seg>
          </u>
          <note>
            Överläggningen var härmed avslutad.
          </note>
          <note>
            13 § Svar på interpellation 2012/13:63 om nyanlända kvinnor
          </note>
          <note type="speaker">
            Anf. 29 Statsrådet ERIK ULLENHAG (FP):
          </note>
          <u>
            <seg>
              Herr talman! Maria Stenberg har frågat vilka åtgärder jämställdhetsministern
              avser att vidta för att ge nyanlända kvinnor samma möjligheter
              som nyanlända män för att de ska kunna etablera sig på arbetsmarknaden.
            </seg>
          </u>
          <u>
            <seg>
              Arbetet inom regeringen är så fördelat att det är jag som ska
              svara på interpellationen.
            </seg>
          </u>
          <u>
            <seg>
              Regeringen är sedan länge väl medveten om att nyanlända kvinnor
              har ett lågt arbetskraftsdeltagande. Utrikes födda kvinnors sysselsättning
              är inte bara en arbetsmarknads- och integrationspolitisk utan
              även en jämställdhetspolitisk fråga. Därför har regeringen vidtagit
              ett antal åtgärder för att öka utrikes födda kvinnors arbetskraftsdeltagande.
            </seg>
          </u>
          <u>
            <seg>
              Etableringsreformen, som trädde i kraft den 1 december 2010,
              är ett viktigt steg då den har ett jämställdhetsfokus. För att
              en familj ska få full etableringsersättning ställs krav på att
              såväl kvinnor som män deltar i etableringsinsatser. Den som är
              nyanländ och har en etableringsplan har också rätt att välja en
              etableringslots. Lotsen blir en länk till samhället som möjliggör
              att kvinnorna får tillgång till ett eget nätverk.
            </seg>
          </u>
          <u>
            <seg>
              Det har också införts obligatorisk samhällsorientering för nyanlända
              som deltar i etableringsinsatser. Det är angeläget att tidigt
              få ta del av information om sina rättigheter och skyldigheter
              i det svenska samhället och inte bara vara hänvisad till en partner.
              Regeringen kommer att återkomma till riksdagen med förslag om
              att fler ska få tillgång till både etableringsinsatser och samhällsorientering
              genom att målgrupperna vidgas.
            </seg>
          </u>
          <u>
            <seg>
              Regeringen gav i oktober 2011 en särskild utredare i uppdrag
              att analysera och fördjupa kunskapen om nyanlända utrikes födda
              kvinnors och anhöriginvandrares förutsättningar för etablering
              på arbetsmarknaden och att lämna förslag på ytterligare åtgärder
              som behöver vidtas för att åstadkomma ett ökat arbetskraftsdeltagande
              i denna grupp. I utredningens uppdrag ingick även att föreslå
              åtgärder som säkerställer att nyanlända får en individuellt anpassad
              etablering som är likvärdig för kvinnor och män.
            </seg>
          </u>
          <u>
            <seg>
              Utredningen presenterade den 23 oktober i år sitt slutbetänkande.
              Förslagen handlar bland annat om förstärkningar inom arbetsmarknads-
              och utbildningspolitiken för denna målgrupp, liksom att kvinnorna
              i större utsträckning ska kunna kombinera föräldraskap med arbete
              och etableringsinsatser. Det blir ett viktigt underlag för regeringens
              fortsatta arbete för att öka arbetskraftsdeltagandet och sysselsättningen
              bland utrikes födda kvinnor.
            </seg>
          </u>
          <u>
            <seg>
              Utredningens arbete har redan resulterat i förslag till förändringar.
              I mars 2012 redovisade utredningen en kartläggning av uttaget
              av föräldrapenning bland nyanlända utrikes födda kvinnor och män.
              Utredningen konstaterade att föräldrapenningens nuvarande regelverk
              möjliggör ett långvarigt och intensivt uttag av föräldrapenning
              även för barn som är äldre när de kommer till Sverige. Det kan
              medföra att etableringen på arbetsmarknaden blir försenad. Regeringen
              har i budgetpropositionen aviserat ett förslag om att möjligheten
              att ta ut föräldrapenning efter barnets fyraårsdag begränsas.
              Regeringen avser att i denna del återkomma med lagförslag till
              riksdagen under 2013.
            </seg>
          </u>
          <u>
            <seg>
              I budgetpropositionen finns ytterligare förslag som gynnar utrikes
              födda kvinnor, eftersom de i regel har något lägre utbildningsbakgrund
              än män. Bland annat införs ett praktiskt basår för kortutbildade
              personer över 30 år och flera möjligheter till arbetsträning.
            </seg>
          </u>
          <u>
            <seg>
              En av våra största jämställdhetsutmaningar är att förbättra möjligheterna
              för utrikes födda kvinnor att snabbare komma i arbete. Regeringen
              kommer därför även fortsättningsvis att följa utvecklingen när
              det gäller nyanlända kvinnor och fortsätta att reformera integrationspolitiken.
            </seg>
          </u>
          <note type="speaker">
            Anf. 30 MARIA STENBERG (S):
          </note>
          <u>
            <seg>
              Herr talman! Jag ska börja med att tacka statsrådet Erik Ullenhag
              för svaren, även om jag skulle ha tyckt att det hade varit intressant
              att få debattera just denna fråga med jämställdhetsministern.
              De nyanlända kvinnorna drabbas uppenbarligen av strukturell diskriminering
              när de kommer till Sverige. Därav hade jag ställt min interpellation
              till jämställdhetsministern.
            </seg>
          </u>
          <u>
            <seg>
              Man kan fundera på vad problemet är när man ser att de nyanlända
              kvinnorna drabbas av strukturell diskriminering när de kommer
              till Sverige. Det är att den borgerliga regeringens arbetsmarknadspolitik
              och jämställdhetspolitik inte funkar där ute i människors vardagsliv.
              Arbetsmarknadspolitiken har helt enkelt mer eller mindre havererat.
              I det här fallet blir det de nyanlända kvinnorna de kvinnor som
              man kan säga står längst ifrån arbetsmarknaden som ska betala
              priset. Priset blir tyvärr dubbelt för dem. Först ske de betala
              priset för en havererad jobbpolitik, och sedan ska priset även
              betalas för att jämställdhetspolitiken inte fungerar.
            </seg>
          </u>
          <u>
            <seg>
              Herr talman! Jag tänker så här: Det är inte nog med att man flyr
              från sitt land eller att man kanske flyttar som anhöriginvandrare
              till ett nytt land. Det finns mycket att brottas med när man kommer
              till ett nytt land. Det handlar om bostäder, och så hamnar man
              i Sverige där vi har en bostadspolitik som är urusel. Det handlar
              också om språket. Hur ska kvinnorna kunna få den vardagliga språkinlärningen
              om man står så långt bort ifrån arbetsmarknaden och en arbetsplats
              att man inte har möjlighet att träna?
            </seg>
          </u>
          <u>
            <seg>
              När man ska närma sig arbetsmarknaden handlar det mycket om validering
              av tidigare kunskap. I den förra debatten med Sverigedemokraterna
              talades det om människor som inte kan läsa och skriva. Men det
              innebär inte att de vuxna människor och kvinnor som kommer till
              vårt land inte kan någonting. I Sverige handlar det i mångt och
              mycket om validering. Då handlar det mycket om av vem och framför
              allt när deras kunskaper ska valideras så att de blir anställningsbara.
            </seg>
          </u>
          <u>
            <seg>
              Jag är fullständigt övertygad om att dessa kvinnors verklighet
              och vardag är långt, långt mycket mer invecklad än vad vi i allmänhet
              vill kännas vid. Det handlar om ett nytt land och en ny livsmiljö.
              Kanske har de även med sig de gamla strukturerna från det land
              som de har flytt eller flyttat ifrån. Jag tror att dessa kvinnor
              har mycket att kämpa med.
            </seg>
          </u>
          <u>
            <seg>
              Det är utifrån detta perspektiv jag ställde min interpellation
              just till jämställdhetsministern. Det är rätt intressant att det
              är nyanlända kvinnor, invandrade kvinnor och egentligen kvinnor
              rent generellt som har drabbats av diskriminering på olika sätt.
              Integrationsministern hänvisar till sin egen utredning. När man
              läser den blir man skrämd, för det blir så tydligt att de nyanlända
              kvinnorna diskrimineras. De skrivs in senare på Arbetsförmedlingen,
              de får inte ta del av de arbetsförberedande insatserna och de
              möter kommunala handläggare som tycker att de mer eller mindre
              ska vara hemma och vårda sina barn.
            </seg>
          </u>
          <u>
            <seg>
              När kvinnorna kommer till landet Sverige, som ändå har ett rykte
              om sig att vara ett jämställt land, drabbas de av diskriminering
              och av en jämställdhetspolitik som lyser med sin frånvaro. Därför
              blir det intressant att fortsätta debatten med statsrådet om just
              dessa kvinnors perspektiv. Hur ska de komma in på arbetsmarknaden,
              hur ska de få en bostad och hur ska de lära sig språket?
            </seg>
          </u>
          <note type="speaker">
            Anf. 31 Statsrådet ERIK ULLENHAG (FP):
          </note>
          <u>
            <seg>
              Herr talman! Jag tackar Maria Stenberg för en viktig interpellation.
              Jag har många gånger sagt att jag menar att en av de största jämställdhetspolitiska
              och integrationspolitiska utmaningar vi har är hur vi får fler
              utrikes födda kvinnor som får en chans att få en egen lön att
              leva på och hur de snabbare kommer i arbete.
            </seg>
          </u>
          <u>
            <seg>
              Vi är i ett läge som interpellanten väl beskriver. Kvinnorna
              kanske kommer från en patriarkalisk struktur. Det stämmer inte
              på alla som kommer, men många kommer från en patriarkalisk struktur
              där de inte har lönearbetat. De har generellt sett en lägre utbildningsnivå
              än vad de män som kommer har. Men och det är ett viktigt men då
              blir det ännu viktigare att vi klarar att möta människor som kommer
              till Sverige på ett likadant sätt och efter vars och ens förutsättningar
              oavsett om de är män eller kvinnor.
            </seg>
          </u>
          <u>
            <seg>
              Den utredning som vi har nämnt här, som jag själv har tillsatt
              och som nyligen har levererat sitt slutbetänkande, pekar på detta:
              Vi klarar inte det här. Framför allt historiskt sett har det varit
              ett mycket könsstereotypt mottagande av kvinnor som har kommit
              hit. Vi har också byggt upp ett system som har blivit kvinnofällor.
              Det gäller till exempel föräldraförsäkringen. Ingen tänkte på
              effekten att om man kommer med äldre barn, en fyraåring och en
              femåring, får man 960 föräldrapenningsdagar på ungefär samma nivå
              som den ersättning man får om man går och läser svenska eller
              deltar i Arbetsförmedlingens insatser. Effekten av en sådan struktur
              har blivit att ett antal kommuner säger till nyanlända kvinnor:
              Det är bättre att du hoppar av svenska för invandrare och i stället
              är föräldraledig med en fyra- eller femåring. Inträdet på svensk
              arbetsmarknad försenas då ytterligare, och i vissa fall kommer
              man inte in över huvud taget.
            </seg>
          </u>
          <u>
            <seg>
              Detta är bakgrunden till att vi från regeringen har mycket starkt
              fokus på hur vi möter nyanlända kvinnor. Vi har vidtagit en rad
              åtgärder, och vi kommer att återkomma med fler.
            </seg>
          </u>
          <u>
            <seg>
              Utöver att vi delvis gör samma grundläggande analys får vi höra
              lite socialdemokratiskt kampanjspråk här. Ni säger att vi har
              en havererad arbetsmarknadspolitik. Jag vill gärna ställa ett
              par frågor om detta. Vi är överens om att vi behöver göra mer
              för nyanlända utrikes födda kvinnor. Är den etableringsreform
              som vi har fel? Där har vi fått effekten jämfört med den politik
              som Socialdemokraterna tidigare stod för att det är ganska många
              kvinnor som kommer in i etableringsreformen. Vi föreslår från
              regeringen i den budget som vi kommer att rösta om i december
              6 000 nya praktikplatser för nyanlända både kvinnor och män. Detta
              kan ge möjligheter för dem med lägre utbildning att få en praktik
              och samtidigt lära sig svenska. Vi föreslår ett praktiskt basår
              för dem som har riktigt låg utbildning. Vi föreslår ett samlat
              ansvar för validering, det vill säga översättning av utländska
              examina, vid en myndighet. Vi föreslår en förändring av föräldraförsäkringen
              för att se till att den inte längre blir en kvinnofälla. Vi har
              aviserat att vi kommer att utvidga det antal som omfattas av insatser
              den första tiden i Sverige. Vi har kraftigt förstärkt insatserna
              för nyanlända kvinnor och för nyanlända över huvud taget därför
              att vi behöver ett betydligt tydligare jobbfokus än det som Socialdemokraterna
              tidigare har lämnat efter sig.
            </seg>
          </u>
          <u>
            <seg>
              Detta kallar Socialdemokraterna för en del i en havererad arbetsmarknadspolitik.
              Jag har försökt läsa Socialdemokraternas budget på området. Det
              vore otroligt intressant om jag i denna debatt kunde få höra från
              interpellanten vilka fler förslag ni har för de nyanlända kvinnorna.
              Ni hänvisar till regeringens utredning. Det är bra. Den har vi
              tillsatt, och vi tänker gå vidare med den. Vad är det för egna
              förslag ni har på området över huvud taget om vi nu rör oss med
              nyanlända utrikes födda kvinnor? Det är jättebra om in röstar
              för regeringens politik. Men det vore intressant att se vad alternativet
              är om den politik som vi föreslår är havererad. Jag har inte sett
              något alternativ över huvud taget mer än att ni då och då skäller
              på det vi gör. Under en period var det jättedumt att vi skulle
              göra någonting åt föräldraförsäkringen. Nu verkar ni ha ändrat
              er i den frågan. Under en period var det jättedumt att vi ville
              ställa tydligare krav på att människor ska ta ett lämpligt arbete
              runt om i Sverige. Nu verkar ni ha ändrat er i den frågan.
            </seg>
          </u>
          <u>
            <seg>
              Men vad är då ert eget svar, om vi är överens om att detta är
              en gigantisk samhällsutmaning? Jag har inte hittat det i Socialdemokraternas
              budgetmotion. Jag blir jätteglad om ni kan berätta det för kammaren
              just nu.
            </seg>
          </u>
          <note type="speaker">
            Anf. 32 MARIA STENBERG (S):
          </note>
          <u>
            <seg>
              Herr talman! Om statsrådet läser vår budgetmotion ser han att
              vi flyttar en del pengar från den lotsverksamhet som regeringen
              har infört till Arbetsförmedlingen. Vi har i grund och botten
              sagt att det är bra att Arbetsförmedlingen har det övergripande
              ansvaret när det gäller etableringsreformen.
            </seg>
          </u>
          <u>
            <seg>
              När man tittar på vad resultatet har blivit och det är kanske
              det man måste göra konstaterar ministerns egen utredning att kvinnorna
              skrivs in senare hos Arbetsförmedlingen. De kvinnor som är inskrivna
              där får i mindre utsträckning ta del av de arbetsförberedande
              insatser som ändå finns.
            </seg>
          </u>
          <u>
            <seg>
              Även om vi har bejakat att Arbetsförmedlingen är den myndighet
              som ska ha ansvar för etableringsreformen måste man kunna se att
              detta inte funkar ur ett jämställdhetsperspektiv. Det finns alldeles
              för mycket brister i bemötande när det gäller de nyanlända kvinnorna.
              Det är det som är så intressant. Jag sitter inte i regeringen.
              Jag har inte makten att förändra just nu i alla fall. Det är statsrådet
              och statsrådets regering som har makten just nu att förändra.
            </seg>
          </u>
          <u>
            <seg>
              Det kommer också väldigt många kvinnor som inte omfattas av etableringsreformen.
              De kommer till Sverige som anhöriga från ett land utanför EU.
              De hamnar i en ännu sämre situation eftersom de inte omfattas
              av etableringsreformen. Jag har varit intresserad att få veta
              vad statsrådet tycker om det. Det rör sig om ca 14 000 kvinnor
              per år.
            </seg>
          </u>
          <u>
            <seg>
              Statsrådet säger att det är föräldraförsäkringen som gör att
              kvinnor inte kommer ut på arbetsmarknaden. Den borgerliga regeringen
              var otroligt snabb med att införa ett vårdnadsbidrag, och man
              kan väl i grund och botten inte påstå att det är en reform som
              möjliggör kvinnors deltagande på arbetsmarknaden.
            </seg>
          </u>
          <u>
            <seg>
              Jo, det finns en del i vår politik som handlar om att förflytta
              pengar för att förstärka Arbetsförmedlingen, som ändå har huvudansvaret.
            </seg>
          </u>
          <u>
            <seg>
              Vi har också varit kritiska till att man i princip kapade bort
              kommunernas ansvar för etableringen. Det innebär att det inte
              fungerar så bra i dagsläget. Tidigare, när kommunerna hade ett
              större ansvar, fanns det en del kvinnor som gick på den kommunala
              vuxenutbildningen som en del i att bygga upp sin kunskap.
            </seg>
          </u>
          <u>
            <seg>
              Själva målet är vi överens om, det vill säga att nyanlända kvinnor
              ska bli anställbara. Det är vägen dit som just nu är så full av
              sprickor och hål.
            </seg>
          </u>
          <u>
            <seg>
              Statsrådet får gärna fortsätta att fråga vilken politik vi har,
              men för de kvinnor som finns nu och som diskrimineras just nu
              är det mer intressant vad statsrådet kommer att göra.
            </seg>
          </u>
          <note type="speaker">
            Anf. 33 Statsrådet ERIK ULLENHAG (FP):
          </note>
          <u>
            <seg>
              Herr talman! I första inlägget hade regeringens politik på området
              havererat. I andra inlägget säger interpellanten: Vi står bakom
              huvuddragen i etableringsreformen.
            </seg>
          </u>
          <u>
            <seg>
              Det är lite märkligt att stå bakom en havererad politik.
            </seg>
          </u>
          <u>
            <seg>
              Jag var väldigt tydlig i mitt förra inlägg, och jag kan upprepa
              det. Vi gör mycket stora satsningar på att förbättra integrationen.
              Allt vi gör siktar på att människor snabbare ska få jobb och snabbare
              ska lära sig det svenska språket. Vi gör satsningar på praktikplatser
              och praktiskt basår. Vi tillsatte den här utredningen om utrikes
              födda kvinnor av det enkla skälet att det kanske är den största
              jämställdhets- och integrationspolitiska utmaning vi har. Vi flaggar
              för att vi kommer att förändra föräldraförsäkringen för att se
              till att den inte längre kommer att vara den kvinnofälla som den
              har varit.
            </seg>
          </u>
          <u>
            <seg>
              Arbetsförmedlingen har nu ett ansvar att ta itu med hur vi möter
              utrikes födda kvinnor och män. Det är oacceptabelt att män får
              betydligt tidigare insatser än kvinnor.
            </seg>
          </u>
          <u>
            <seg>
              Hela etableringsreformen som sådan har ett mycket starkt jämställdhetsperspektiv.
              Där handlar det om individuella skyldigheter och individuella
              ersättningar. Är det någonting som vi kan se i vår egen historia
              är det att när man har individuella rättigheter och skyldigheter
              förbättras jämställdheten.
            </seg>
          </u>
          <u>
            <seg>
              Vi gör förändringar på försörjningsstödets område för att få
              ett tydligare arbetsperspektiv. Vi fortsätter att göra förändringar
              i etableringsreformen. Det finns massor med saker som vi kommer
              att behöva förbättra och förändra i den efter hand. Vi kommer
              att behöva reformera integrationspolitiken i många år framåt för
              att vi ska lyckas riktigt bra med detta. Det är jag alldeles övertygad
              om.
            </seg>
          </u>
          <u>
            <seg>
              Men och nu kommer ett stort men jag har nu bara pratat om vad
              regeringen gör. Maria Stenberg representerar ett parti som säger
              att man vill regera, och sedan säger hon att politiken är havererad.
              Hon dyker upp i Sveriges riksdags kammare, och jag hörde inget
              förslag. Jag sitter inte i regeringen, var det enda förslaget.
              Det måste finnas en anständighet i en politisk debatt. Om man
              är ett parti som vill vara regeringsbärande räcker det inte det
              duger inte att säga att i huvudsak gör regeringen rätt men det
              finns ett antal saker som är fel och som borde fungera annorlunda.
            </seg>
          </u>
          <u>
            <seg>
              Hur, Maria Stenberg? Vilka alternativ står mot varandra? Du säger
              i ditt inlägg att du skulle vilja att fler anhöriginvandrare kom
              in i systemet. Vi vidgar det nu. Det är fler som kommer att få
              ta del av samhällsorientering. Det är fler anhöriginvandrare som
              kommer att omfattas av etableringsreformen. Det är ett par första
              steg. Den utredning jag har på mitt bord föreslår fler steg. Jag
              ser ingen finansiering för att genomföra dem i Socialdemokraternas
              budgetförslag. Jag har inte hittat pengarna. Du får gärna visa
              var de finns.
            </seg>
          </u>
          <u>
            <seg>
              Det är lite svårt att säga att regeringen har havererat, men
              vi står bakom huvuddragen. Jag ber om ursäkt, men om man vill
              söka regeringsmakten håller det inte att säga: Jag sitter inte
              i regeringen, så jag vet inte vad jag vill göra.
            </seg>
          </u>
          <u>
            <seg>
              Vi måste föra en diskussion om hur vi möter de faktiska problemen.
              Vi är överens om utmaningen. De utrikes födda kvinnorna är en
              gigantisk utmaning. Vi måste analysera och ha en integrationspolitik
              som möter folk på ett jämställt sätt. Vi måste se att detta är
              kvinnor som har olika förutsättningar med sig. En del är högutbildade,
              men verkligheten är också den att rätt många av de kvinnor som
              kommer har lägre utbildning. Det är därför vi fokuserar på praktikplatser
              och mer praktiska insatser den första tiden för att kunna anpassa
              integrationspolitiken efter dem som kommer.
            </seg>
          </u>
          <u>
            <seg>
              Jag tänker försöka lyssna lika noggrant på Maria Stenbergs nästa
              inlägg. Jag har räknat upp ett antal åtgärder som vi vidtar och
              aviserat ett antal saker som vi förändrar för att fler snabbare
              ska få jobb och fler snabbare ska lära sig det svenska språket.
            </seg>
          </u>
          <u>
            <seg>
              Maria Stenberg inledde denna debatt med att säga att det vi gör
              har havererat. Vad skulle inte ha havererat? Det vore intressant
              att få svar på.
            </seg>
          </u>
          <note type="speaker">
            Anf. 34 MARIA STENBERG (S):
          </note>
          <u>
            <seg>
              Herr talman! Om statsrådet hade lyssnat ordentligt hade han hört
              att jag sade att regeringens jobbpolitik och arbetsmarknadspolitik
              har havererat. Det sade jag på grund av att vi har en arbetslöshet
              på nästan 8 procent, och långtidsarbetslösheten bara ökar och
              ökar både bland äldre arbetskraft och bland unga. Om statsrådet
              hade lyssnat med det örat hade han hört att det var det jag sade.
            </seg>
          </u>
          <u>
            <seg>
              Jag konstaterade också att jämställdhetspolitiken har havererat
              eftersom det inte sker någonting. Vi kan räkna upp det ena efter
              det andra. De kvinnor som vi pratar om just nu får inte ta del
              av insatser. De hänvisas till att vara hemma med sina barn. Det
              är detta politikområde jag pratar om, nämligen arbetsmarknadspolitiken.
            </seg>
          </u>
          <u>
            <seg>
              Vi har ett förslag som gäller långtidsarbetslösa unga, nämligen
              utbildningskontrakt. Fas 3 ska bort och ersättas.
            </seg>
          </u>
          <u>
            <seg>
              På jämställdhetspolitikens områden säger vi att det är klart
              att man måste ägna sig åt lönekartläggning eftersom kvinnor halkar
              efter och tjänar mindre pengar.
            </seg>
          </u>
          <u>
            <seg>
              Det var från den utgångspunkten jag sade att det hade havererat.
              Det gällde inte integrationspolitiken. Man måste välja vad man
              lyssnar på.
            </seg>
          </u>
          <u>
            <seg>
              Sedan halkar jag tillbaka. Man fastnar också för det man hör
              eller vill höra. Just nu hörde jag att föräldraförsäkringen är
              en så stor hämsko för de här kvinnorna. Men hur är det med vårdnadsbidraget
              då, statsrådet? Vad är det för något? Är det en reform som innebär
              att nyanlända kvinnor eller kvinnor över huvud taget hamnar närmare
              arbetsmarknaden? Om man säger att föräldraförsäkringen är en hämsko
              kan man undra vad vårdnadsbidraget är. Varför lägger ni inte fram
              några förslag om att det ska bort i samband med att man tittar
              på föräldrars ansvar för sina barn och på hur de kommer in på
              arbetsmarknaden?
            </seg>
          </u>
          <u>
            <seg>
              Haveriet handlar om jobbpolitiken.
            </seg>
          </u>
          <note type="speaker">
            Anf. 35 Statsrådet ERIK ULLENHAG (FP):
          </note>
          <u>
            <seg>
              Herr talman! Svaret på frågan om vårdnadsbidraget för folk närmare
              arbetsmarknaden är nej. Tycker jag i grunden att vårdnadsbidraget
              är en bra idé? Nej. Är det ett stort problem? Nej.
            </seg>
          </u>
          <u>
            <seg>
              Maria Stenberg har hänvisat till en utredning som pekar på att
              det stora problemet när det gäller familjepolitiken och nyanlända,
              utrikes födda kvinnor har varit föräldraförsäkringen. Jag vet
              att det inte riktigt passar med Socialdemokraternas retorik eftersom
              ni tycker att vårdnadsbidraget är det stora problemet. Jag är
              inte heller någon stor påhejare av vårdnadsbidraget, men läs utredningen!
              Se vad man pekar på som den stora kvinnofällan! Det har varit
              föräldraförsäkringen, och det är därför vi i första hand åtgärdar
              den.
            </seg>
          </u>
          <u>
            <seg>
              Jag lyssnade mycket noggrant. Så här sade Maria Stenberg: Allt
              har havererat. Regeringens jobbpolitik har havererat det sade
              du och det drabbar nyanlända utrikes födda kvinnor.
            </seg>
          </u>
          <u>
            <seg>
              Nyanlända, utrikes födda kvinnor är en del av integrationspolitiken,
              och då får vi försöka fundera på hur vi möter dem som kom förra
              året eller i år. Det är en frågeställning, och då har man ändå
              påstått i riksdagens kammare att det vi gör har havererat. Det
              blir det lite konstigt att säga i inlägget efter att man inte
              har något eget alternativ och att man dessutom i huvudsak står
              bakom regeringens grunder i den här reformen. Det håller inte
              riktigt ihop.
            </seg>
          </u>
          <u>
            <seg>
              Jag tar gärna fler debatter med Maria Stenberg om den stora jobbpolitiken.
              Jag tar gärna en debatt om hur det blir fler jobb för unga om
              man fördubblar kostnaden för att anställa dem. Jag tar gärna en
              debatt om hur ett parti som talar om näringslivsklimat kan säga
              nej till att vi skapar en bolagsskatt som är konkurrenskraftig
              och som gör att investeringar kan komma till Sverige. Jag tar
              gärna en debatt om hur vi ser till att fler unga får jobb på McDonalds
              och restauranger genom att höja restaurangmomsen. Jag för gärna
              en diskussion om den allmänna jobbpolitiken. Och jag för gärna
              en diskussion om hur man ha så otroligt högt tonläge för två månader
              sedan och säga att regeringen gör alldeles för mycket.
            </seg>
          </u>
          <u>
            <seg>
              I en situation när vi går in i en internationell ekonomisk oro
              är det rätt att satsa på forskning, integration och jobb för unga.
              Den debatten fortsätter jag gärna i ett annat sammanhang, men
              just i dag handlade debatten egentligen om utrikes födda kvinnor
              som är nyanlända i Sverige, och jag vill tacka för den debatten.
            </seg>
          </u>
          <note>
            Överläggningen var härmed avslutad.
          </note>
          <note>
            14 § Svar på interpellation 2012/13:73 om lön efter kön eller
            lön efter kompetens
          </note>
          <note type="speaker">
            Anf. 36 Statsrådet ERIK ULLENHAG (FP):
          </note>
          <u>
            <seg>
              Fru talman! Ylva Johansson har frågat jämställdhetsministern
              om ministern avser att verka för att regeringen ser till att lagstiftningen
              ändras så att lönekartläggning ska göras årligen och på fler arbetsplatser
              än i dag.
            </seg>
          </u>
          <u>
            <seg>
              Arbetet inom regeringen är så fördelat att det är jag som ska
              svara på interpellationen.
            </seg>
          </u>
          <u>
            <seg>
              Låt mig börja med att säga att alla arbetsgivare är skyldiga
              att göra lönekartläggningar i syfte att upptäcka, åtgärda och
              förhindra osakliga skillnader i lön. Arbetsgivare ska särskilt
              verka för att utjämna och förhindra skillnader i lön och andra
              arbetsvillkor mellan kvinnor och män som utför arbete som är att
              betrakta som lika eller likvärdigt. Precis som tidigare kan detta
              arbete också när som helst granskas av Diskrimineringsombudsmannen.
              Den som inte fullgör sina skyldigheter i fråga om aktiva åtgärder
              kan vid vite föreläggas att fullgöra dem. Ett sådant föreläggande
              meddelas av Nämnden mot diskriminering på framställning av DO.
            </seg>
          </u>
          <u>
            <seg>
              Diskrimineringslagen innehåller regler om arbetsgivares skyldighet
              att vidta aktiva åtgärder för att uppnå lika rättigheter och möjligheter
              inom arbetslivet. Exempel på en aktiv åtgärd är en arbetsgivares
              skyldighet att göra lönekartläggningar. Utformningen och innebörden
              av diskrimineringslagens bestämmelser om aktiva åtgärder har kritiserats
              av bland annat arbetsgivarorganisationer och arbetstagarorganisationer.
              Det har framförts att reglerna är otydliga eller inte har någon
              betydelse för arbetet med lika rättigheter och möjligheter. En
              undersökning som Statskontoret gjort på regeringens uppdrag visar
              att reglerna om aktiva åtgärder i diskrimineringslagen följs i
              liten utsträckning, framför allt inom arbetslivet.
            </seg>
          </u>
          <u>
            <seg>
              Mot denna bakgrund beslutade regeringen den 12 juli 2012 att
              tillsätta en utredning som förutsättningslöst ska se över frågor
              om aktiva åtgärder. Det är viktigt att kraven på främjande åtgärder
              också i praktiken blir ett effektivt medel för att nå lika rättigheter
              och möjligheter för alla, oavsett till exempel kön. Det gäller
              därför att hitta metoder som sammantagna främjar en utveckling
              i riktning mot ett samhälle där alla har lika rättigheter och
              möjligheter. Utredningen ska redovisas senast den 1 november 2013.
            </seg>
          </u>
          <u>
            <seg>
              Jag vill också nämna att regeringen har tillsatt en delegation
              för jämställdhet i arbetslivet. Delegationen ska sammanställa
              och tillgängliggöra kunskap om kvinnors och mäns olika villkor
              och möjligheter i arbetslivet liksom de förhållanden som utgör
              grunden för dessa skillnader. Delegationen ska också stimulera
              till debatt om hur jämställdhet i arbetslivet kan främjas och
              lämna förslag på insatser som kan främja jämställdhet i arbetslivet
              och minska lönegapet mellan kvinnor och män. Uppdraget ska delredovisas
              till regeringen senast den 22 februari 2013 och slutligt redovisas
              senast den 24 oktober 2014.
            </seg>
          </u>
          <u>
            <seg>
              Avslutningsvis vill jag säga att målet självklart är ett samhälle
              där ingen lönediskriminering förekommer.
            </seg>
          </u>
          <note type="speaker">
            Anf. 37 YLVA JOHANSSON (S):
          </note>
          <note>
            Fru talman! Tack, Erik Ullenhag, för svaret!
          </note>
          <u>
            <seg>
              Kvinnor tjänar i dag väsentligt mindre pengar på arbete än män.
              En genomsnittlig kvinna tjänar drygt 7 000 kronor mindre än en
              genomsnittlig man i Sverige varje månad. Varje månad skiljer det
              så mycket.
            </seg>
          </u>
          <u>
            <seg>
              Det finns flera orsaker till detta. Det handlar för det första
              om att kvinnor och män, även om de arbetar lika mycket, inte arbetar
              lika mycket avlönat. Kvinnor arbetar mer oavlönat hemma, och män
              arbetar mer avlönat på arbetsmarknaden.
            </seg>
          </u>
          <u>
            <seg>
              För det andra är en viktig skillnad att kvinnor och män jobbar
              i olika branscher. Vi har en starkt könssegregerad arbetsmarknad
              där kvinnodominerade branscher som regel är väsentligt mindre
              avlönade än manligt dominerade och dessutom ofta med osäkrare
              arbetsvillkor.
            </seg>
          </u>
          <u>
            <seg>
              Det tredje skälet är att det också sätts lön efter kön, även
              när man har samma kompetens och utför samma eller likvärdiga arbetsuppgifter.
            </seg>
          </u>
          <u>
            <seg>
              Det är i den senare delen som lönekartläggningen kommer in och
              kan åtgärda. Vi ska inte tro att lönekartläggning är det allenarådande
              för att jämställa löner, men det är ett av de verktyg som finns.
            </seg>
          </u>
          <u>
            <seg>
              Uppdraget är gigantiskt. På en livsinkomst skiljer det 3 miljoner
              kronor mellan män och kvinnor. Det är fruktansvärt mycket pengar.
              Det är härligt mycket pengar, kan man också säga om man är man
              för det innebär frihet och makt.
            </seg>
          </u>
          <u>
            <seg>
              Att i det läget, när vi har ett sådant stort uppdrag framför
              oss, tveka och säga att man inte tror att den åtgärden löser hela
              problemet så därför backar vi den metoden kommer aldrig att leda
              till någon framgång.
            </seg>
          </u>
          <u>
            <seg>
              Vi som har jobbat med jämställdhetsarbete länge kan lära av historien.
              Vi kan se att ett framgångsrikt jämställdhetsarbete i princip
              alltid handlar om att man baserar sig på fakta, statistik och
              uppföljning. Fakta och statistik är kvinnors bästa vän.
            </seg>
          </u>
          <u>
            <seg>
              Det handlar också alltid om ett strukturerat, långsiktigt och
              envist arbete. Det har aldrig funnits några snabba klipp för att
              åstadkomma en jämställd arbetsmarknad eller ett jämställt samhälle,
              men vi har tagit väsentliga steg genom ett systematiskt arbete,
              steg för steg. Lönekartläggning är ett av de få verktyg som faktiskt
              fungerar. Det löser inte alla problem, men det fungerar.
            </seg>
          </u>
          <u>
            <seg>
              Lönekartläggning har varit en effektiv metod för att minska osakliga
              löneskillnader. När man gjorde lönekartläggningar 2010 visade
              det sig att det fanns oskäliga löneskillnader på 42 procent av
              arbetsplatserna. Det är ganska bra att veta det.
            </seg>
          </u>
          <u>
            <seg>
              När man får veta detta kan man också se att det nästan alltid
              leder till att det åtgärdas. Lönekartläggning leder till högre
              lön både för kvinnor och för män i större utsträckning för kvinnor,
              men även män tjänar faktiskt på lönekartläggning.
            </seg>
          </u>
          <u>
            <seg>
              Därför tycker jag att det är så anmärkningsvärt att regeringen
              har valt att backa när det gäller lönekartläggning. I stället
              för att som tidigare ha krav på att genomföra den varje år ska
              det nu bara ske vart tredje år. I stället för att gälla alla företag
              med fler än 10 anställda måste nu bara lite större företag med
              minst 25 anställda göra det.
            </seg>
          </u>
          <u>
            <seg>
              Jag kan inte förstå det, och min fråga till statsrådet kvarstår:
              Tänker statsrådet ta några initiativ för att använda ett av de
              få verktyg som finns och fungerar, nämligen lönekartläggning,
              regelbundet varje år?
            </seg>
          </u>
          <note type="speaker">
            Anf. 38 Statsrådet ERIK ULLENHAG (FP):
          </note>
          <u>
            <seg>
              Fru talman! Jag tycker att Ylva Johansson ger en ganska bra beskrivning
              av vad som har skett i Sverige och hur den bristande jämställdheten
              ser ut. Hon sade också att statistik är kvinnors bästa vän. Det
              finns dock några andra reformer som våra partier periodvis har
              varit väldigt överens om och som har spelat en otrolig roll för
              en ökad jämställdhet, till exempel barnomsorg, individuellt perspektiv
              och så vidare.
            </seg>
          </u>
          <u>
            <seg>
              Jag kan svara lite tråkigt att löneskillnaderna mellan kvinnor
              och män har minskat under senare år. Men de kvarstår, och jag
              är precis lika irriterad över en verklighet där människor beroende
              på sitt kön har mindre betalt.
            </seg>
          </u>
          <u>
            <seg>
              Det finns olika delar i detta. En del handlar, som interpellanten
              Ylva Johansson är inne på, om den könsuppdelade arbetsmarknaden.
              Där ser vi att även om kvinnor utbildar sig, till exempel till
              bibliotekarier eller socionomer, så lönar det sig inte riktigt
              eftersom man jobbar i sektorer med lägre lön. Det är en större,
              strukturell frågeställning.
            </seg>
          </u>
          <u>
            <seg>
              En annan frågeställning handlar om ansvaret för hem och barn.
              Tar du ett större ansvar för det oavlönade arbetet och jobbar
              mindre, då får du också lägre lön. I och med att det i högre grad
              är kvinnor än män som gör det får vi dessa strukturer.
            </seg>
          </u>
          <u>
            <seg>
              Den tredje frågan, och det är egentligen det som interpellationen
              handlar om, handlar om de osakliga löneskillnaderna. Jag håller
              helt med interpellanten om att när vi är i en situation där man
              ser att Ylva har lägre lön än Erik, trots att de gör samma jobb,
              så är det väldigt få chefer som klarar av att försvara det.
            </seg>
          </u>
          <u>
            <seg>
              I den meningen delar jag Ylva Johanssons övertygelse om att lönekartläggning
              de facto har spelat en roll och gör det. Och lönekartläggningen
              finns kvar. Ibland beskrivs det som att den har tagits bort. Det
              är dock alltid en avvägning mellan olika intressen, och den förändring
              som gjordes från regeringens sida handlade om en vilja att minska
              regelbördan framför allt för små och medelstora företag.
            </seg>
          </u>
          <u>
            <seg>
              Mitt svar i dag är som jag sade i interpellationssvaret: Vi behöver
              fundera igenom vilka aktiva åtgärder vi har för att förebygga
              diskriminering. En aktiv åtgärd är till exempel lönekartläggning.
              Det kan vara krav på arbetsgivaren att se till att ha en större
              etnisk mångfald. Diskrimineringslagen gäller ju oavsett diskrimineringsgrund.
              Det kan vara krav på arbetsgivaren att göra mer för personer med
              funktionsnedsättning.
            </seg>
          </u>
          <u>
            <seg>
              Tittar vi samlat på lagstiftningen kring aktiva åtgärder får
              vi tyvärr konstatera att den inte fungerar tillräckligt bra, och
              det är också bakgrunden till att vi i regeringen ser över detta.
              I det sammanhanget ser vi självklart också över lönekartläggningen.
              Men det är svårt att beskriva att aktiva åtgärder enligt dagens
              diskrimineringslag generellt sett får det utfall vi hoppas.
            </seg>
          </u>
          <u>
            <seg>
              Det direkta diskrimineringsförbudet ger effekt. Det ger effekten
              att man kan få upprättelse. Det ger effekten att det också kan
              påverka. Om man drabbas av diskriminering på grund av kön, till
              exempel med anledning av föräldraledighet, förändrar det attityderna
              när man tydligt slår fast från Diskrimineringsombudsmannen, tidigare
              Jämställdhetsombudsmannen, och även domstol att det är oacceptabelt.
            </seg>
          </u>
          <u>
            <seg>
              Vilket krav ska vi i nästa arbete ställa på företag och på arbetsgivare
              privat och kommunalt så att de jobbar förebyggande mot diskriminering?
              Det är egentligen de aktiva åtgärder vi har. Där behöver vi se
              över regelverket, för där får vi tyvärr konstatera att dagens
              regelverk i verkligheten inte riktigt ger de effekter vi hade
              tänkt. Jag vill i det sammanhanget undanta just lönekartläggningen,
              för när det gäller lönekartläggningar är det min bestämda uppfattning
              att det spelar roll att de görs.
            </seg>
          </u>
          <u>
            <seg>
              När vi nu tillsätter en utredning för att generellt undersöka
              frågan om aktiva åtgärder kommer vi också att titta på om det
              har blivit en försämring. Har det blivit en förändring som landar
              i det som Ylva Johansson menar, att det har blivit sämre? Det
              finns ingen statistik som tyder på att det har blivit sämre eftersom
              löneskillnaderna har minskat. Men då vill jag ärligt säga att
              det är så många olika faktorer som spelar in när man mäter löneskillnader
              att det är svårt att dra ut en sådan sak som just osakliga löneskillnader
              och lönekartläggningar för att se deras effekt på varandra.
            </seg>
          </u>
          <note type="speaker">
            Anf. 39 YLVA JOHANSSON (S):
          </note>
          <u>
            <seg>
              Fru talman! Kvinnor utbildar sig i högre utsträckning än män.
              Unga kvinnor är generellt sett väsentligt mer välutbildade än
              unga män när de möter arbetsmarknaden. Jag tror att Erik Ullenhag
              och jag är överens om att vi verkligen unnar dessa unga välutbildade
              kvinnor som går ut på arbetsmarknaden att få lön efter kompetens
              och arbete och inte efter kön. Men det är just där vi ser väldigt
              stora osakliga löneskillnader. Regeringen rapporterade själv i
              förra årets budgetproposition att man kunde se att det för nyexaminerade
              civilingenjörer som började sitt första arbete efter att ha blivit
              färdiga med sin utbildning skilde 1 000 kronor i månaden beroende
              på om det var en ung kvinnlig civilingenjör eller en ung manlig
              civilingenjör.
            </seg>
          </u>
          <u>
            <seg>
              Det är precis den här typen av löneskillnader som lönekartläggningen
              träffar. Det är just därför det också är så viktigt, inte minst
              för de unga som nu kliver ut i arbetslivet, att vi kan säkerställa
              att de får lön efter kompetens. Varför ska kvinnor annars utbilda
              sig om de inte får betalt utifrån den kompetens som de skaffar
              sig och det arbete som de utför?
            </seg>
          </u>
          <u>
            <seg>
              Det är inte riktigt sant att det blir bättre. Statistiska centralbyrån
              kom med en rapport om jämställdhet för någon vecka sedan. Man
              använde uttrycket jämställdheten trampar vatten.
            </seg>
          </u>
          <u>
            <seg>
              Vi hade i veckan Delegationen för jämställdhet i arbetslivet
              i arbetsmarknadsutskottet. Där uttryckte man sig som att jämställdheten
              står still. Det är ändå påfallande hur mycket som återstår att
              göra och hur lite som går framåt.
            </seg>
          </u>
          <u>
            <seg>
              När det gäller lönekartläggning är den bild jag får när jag är
              ute och pratar med arbetsgivarna och de fackliga företrädarna
              att det har blivit mycket knöligare när det bara ska göras vart
              tredje år, för då gör de flesta det bara vart tredje år. Så fungerar
              det ju med lagstiftning. Det betyder att det då inte finns någon
              rutin för lönekartläggning. Vart tredje år är ganska sällan. Man
              har bytt ut folk på personalavdelningarna. Man har inte kvar sina
              rutiner. I stället säger i princip alla jag träffar att det är
              mycket enklare om det ligger i den årliga lönerevisionen: Då har
              vi rutiner. Då har vi sättet att se över lönerna, för det gör
              vi varje år. Rimligen bör man också göra lönekartläggningen i
              det sammanhanget.
            </seg>
          </u>
          <u>
            <seg>
              Nu kan man säga att det naturligtvis inte är något som hindrar
              dem från att göra det. Men hela snacket om att man minskar regelbördan
              genom att lönekartläggningen ska göras vart tredje år i stället
              för varje år tror jag faktiskt är rent snömos.
            </seg>
          </u>
          <u>
            <seg>
              Menar man allvar med att man vill motverka lönediskriminering,
              som det här handlar om sedan kan jag hoppas att vi kan ha andra
              ambitioner när det gäller lönestrukturen i övrigt tycker jag också
              att man måste våga använda de verktyg som finns. Annars blir det
              som så ofta när det gäller jämställdhet, och för den delen också
              när det gäller en del andra politiska frågor, att det blir vackra
              ord men det blir aldrig verklighet.
            </seg>
          </u>
          <u>
            <seg>
              Erik Ullenhag tar upp behovet av förebyggande arbete mot diskriminering.
              Man kan också kalla det främjandearbete för jämställdhet. Det
              är ett av de uppdrag som Diskrimineringsombudsmannen inte har,
              där vi allvarligt kunde fundera över om man kanske borde ha det.
              Eller?
            </seg>
          </u>
          <note type="speaker">
            Anf. 40 Statsrådet ERIK ULLENHAG (FP):
          </note>
          <u>
            <seg>
              Fru talman! Vi ska nog beskriva verkligheten korrekt. Diskrimineringsombudsmannen
              har till uppgift att om jag anmäler diskriminering kunna ge mig
              upprättelse. Man har också ett främjandearbete på olika områden.
              Dessutom har man ett antal olika diskrimineringsgrunder. Ska jag
              nämna något mer konkret som man har gjort under senare år är det
              ett faktum att man har fått fler romer att anmäla diskriminering.
              Det har också varit en del i ett främjande.
            </seg>
          </u>
          <u>
            <seg>
              Sedan är det så att myndigheten till en början har varit i en
              situation där det inte har fungerat riktigt bra. Man har inte
              haft tillräckligt med tid för främjande. Men att beskriva verkligheten
              korrekt är väl bra.
            </seg>
          </u>
          <u>
            <seg>
              Jag sade inledningsvis att det går åt rätt håll, men att det
              vore lite tråkigt att konstatera det därför att det är väldigt
              mycket kvar att göra. Men vi ska nog också vara överens om en
              verklighet där löneskillnaderna har minskat mellan 2005 och 2012.
            </seg>
          </u>
          <u>
            <seg>
              Sedan tycker jag att det är bra att Ylva Johansson hänvisar till
              regeringens budgetproposition. En anledning till att vi väljer
              att redovisa så tydliga jämställdhetsparametrar är att vi tar
              detta på mycket stort allvar. Vi vill söka upp de osakliga löneskillnaderna
              och se till att göra något åt dem.
            </seg>
          </u>
          <u>
            <seg>
              Man kan diskutera om den förändring som gjordes är rätt eller
              fel. Färre företag omfattas av kravet på lönekartläggningar varje
              år och har nu krav på att göra dem vart tredje år. Det kan man
              ha olika åsikter om. Jag tror att även Ylva Johansson får medge
              att det åtminstone för de företag som gör förändringen att gå
              från 10 till 25 anställda, alltså mindre företag, står klart att
              det fanns en regelförenkling inblandad i att man ändrade regelverket
              kring lönekartläggningarna. Det är svårt att säga något annat.
              Även Socialdemokraterna har, som jag har förstått det, tyckt att
              det är onödigt att den som har mindre än tio anställda ska göra
              lönekartläggningar. Oavsett vad man tycker i sakfrågan är det
              klart att det handlade om en regelförenkling. Dessutom handlar
              det om att väga dem mot andra intressen, till exempel jämställdhet.
            </seg>
          </u>
          <u>
            <seg>
              Sedan tror jag, och jag upprepar gärna det, att lönekartläggningar
              spelar roll. Vi kommer att titta på det genom den utredning som
              vi har tillsatt. Det är främjandearbetet som är det breda uppdraget
              för utredningen, men vi kommer också att titta på lönekartläggningen.
              Vad kan vi ställa för effektiva krav på arbetsgivare som ger effekt
              på riktigt? Där tror jag att lönekartläggningarna är ett av verktygen.
            </seg>
          </u>
          <u>
            <seg>
              De osakliga löneskillnaderna är bredare. Det ska vi alltid komma
              ihåg. När vi talar om att det inte lönar sig att utbilda sig kan
              vi notera att det delvis, Ylva Johansson, beror på en ganska medveten
              lönepolitik från socialdemokratin i detta land. Vi ska inte glömma
              bort det.
            </seg>
          </u>
          <u>
            <seg>
              Se vad som hände med kommunaliseringen av läraryrket! När lärare,
              som är ett kvinnoyrke i Sverige, gick från att vara organiserade
              av staten till att vara kommunala: Se vad som hände med löneutvecklingen!
              Se vad som hände med statusen! Läs vad Göran Persson sade! Han
              ville se till att minska läraryrkets status. Han har lyckats.
              Det är en del i en mycket negativ förändring vad gäller jämställdhet.
            </seg>
          </u>
          <u>
            <seg>
              Sedan skulle man också av andra skäl behöva få upp läraryrkets
              status. När det gäller lärare, bibliotekarier och socionomer har
              jag svårt att se en 18-åring i ögonen och säga att det lönar sig
              att utbilda sig även om du är kvinna. Det är inte riktigt sant.
            </seg>
          </u>
          <u>
            <seg>
              Vi måste se hela den struktur som Ylva Johansson började med.
              En del är den stora skillnaden mellan olika yrken, en är osakliga
              löneskillnader, men en är också frågställningen om vilka åtgärder
              vi har för att se till att människor fördelar hemarbetet mer jämställt.
              Vilka åtgärder har vi för en integrationspolitik det är en rätt
              stor del av vår befolkning som kommer från andra länder som gör
              att utrikes födda kvinnor har en chans att komma in på arbetsmarknaden?
            </seg>
          </u>
          <u>
            <seg>
              Det behövs fler redskap. Jag säger som jag har sagt; vi kommer
              att se över detta i den utredning som nu har tillsats för att
              få veta om vi behöver vidareutveckla instrumentet med just lönekartläggningar.
              Men vi ska inte tro att det löser hela jämställdhetsutmaningen.
            </seg>
          </u>
          <note type="speaker">
            Anf. 41 YLVA JOHANSSON (S):
          </note>
          <u>
            <seg>
              Fru talman! Jag önskar att jag kunde ta fasta på det Erik Ullenhag
              säger, att han anser att lönekartläggningar är en bra metod. Men
              sedan kommer han tillbaka till det som ständigt är undanflykter
              när det gäller jämställdhet, nämligen att det inte löser alla
              problem. Vi hörde i interpellationsdebatten innan att vårdnadsbidrag
              inte heller är det enda problemet för att få ut kvinnor på arbetsmarknaden.
              Nej, det är sällan en sak är det enda problemet eller en åtgärd
              är den enda lösningen. Men man backar hela tiden vi ser regeringen
              göra likadant när det gäller kvotering till bolagsstyrelser med
              skälet att det inte är det enda, att det inte ens är det viktigaste.
              Nej, det är det inte, men det är ett viktigt steg.
            </seg>
          </u>
          <u>
            <seg>
              Jämställdheten kommer aldrig att röra på sig om man inte också
              systematiskt vågar ta steg för steg. Det den här regeringen har
              gjort är faktiskt att man har flyttat tillbaka när det gäller
              lönekartläggning. Det är bra att man har tillsatt utredningar.
              Det kanske hade varit bättre att tillsätta utredningar innan man
              försämrade läget för lönekartläggning, som man faktiskt har gjort.
            </seg>
          </u>
          <u>
            <seg>
              Jag tar gärna en diskussion om lärarnas löner och läraryrkets
              status, Erik Ullenhag. Lärare är kompetenta och professionella
              personer som kan barns och ungdomars lärande och utveckling. De
              behöver utrymme för att använda sin profession. I stället blir
              de skrivna på näsan exakt hur de ska undervisa, de får hela tiden
              arbeta med större och större klasser och de får svårare och svårare
              uppdrag. Sedan får de höra från regeringen att det inte är utbildning
              som är viktigt utan att eleverna lika bra kan gå en ettårig gymnasieutbildning
              för att klara sig på arbetsmarknaden. Vad är det för kunskapssyn,
              och vad tror du det gör med läraryrkets status?
            </seg>
          </u>
          <note type="speaker">
            Anf. 42 Statsrådet ERIK ULLENHAG (FP):
          </note>
          <u>
            <seg>
              Fru talman! Vi håller på att glida en liten bit från ämnet. Jag
              exemplifierade med läraryrket.
            </seg>
          </u>
          <u>
            <seg>
              Jag vet att Ylva Johansson har träffat många lärare. Jag vet
              att du har följt läraryrkets status. Den enskilt viktigaste orsaken
              till att läraryrkets status har devalverats i Sverige är kommunaliseringen.
              Det var en medveten strategi från Göran Perssons sida. Läs hans
              memoarer! Han tyckte inte att lärarna skulle vara förmer än andra
              och det gav effekt. Se på löneutvecklingen sedan kommunaliseringen.
              Berätta gärna för mig nästa gång vi tar diskussionen på vilket
              sätt Kommunal och Socialdemokraterna som arbetsgivare i
            </seg>
          </u>
          <u>
            <seg>
              (FÖRSTE VICE TALMANNEN: Jag får påminna statsrådet om att det
              här gällde inte lärarlöner utan det gällde kvinnors och mäns löner)
            </seg>
          </u>
          <u>
            <seg>
              Nej, det är närmare ämnet, fru talman, än vad det var alldeles
              nyss. Alldeles nyss började vi tala om hur det gick för folk i
              skolan. Jag talar om kvinnolöner, och vi talar om akademikers
              möjligheter så att det ska löna sig att utbilda sig. En av de
              stora kvinnliga akademikergrupperna i Sverige är lärarna. De har
              under senare år kraftigt tappat i status. Jag menar att en del
              är fråga om förstatligande. Jag vet att jag har rätt mycket på
              fötterna, och det tror jag även Ylva Johansson vet. Jag hoppas
              att den debatten fortsätter i socialdemokratin. Det är ett kvinnoyrke
              som har tappat kraftigt i status under senare år.
            </seg>
          </u>
          <u>
            <seg>
              Man måste ha helheten i sin hand. Det går inte att säga att man
              nu diskuterar en lönekartläggning. Det handlar också om att våga
              se vilka strukturer som gör att vissa yrken har tappat i status.
              Vad är det för läge som gör att den som väljer att utbilda sig
              som en kvinna inte får samma avkastning på sin utbildning som
              den som väljer att utbilda sig som en man? En del av det är stora
              strukturer som förändras. Vi vet att en sådan stor struktur som
              förändrades var i samband med kommunaliseringen av lärarna. Den
              sänkte lärarnas löner och den försämrade även jämställdheten i
              detta land. Det beklagar jag.
            </seg>
          </u>
          <u>
            <seg>
              I övrigt vill jag tacka för interpellationsdebatten.
            </seg>
          </u>
          <note>
            Överläggningen var härmed avslutad.
          </note>
          <note>
            15 § Svar på interpellationerna 2012/13:85, 90, 98 och 99 om
            skatteutjämningssystemet
          </note>
          <note type="speaker">
            Anf. 43 Statsrådet PETER NORMAN (M):
          </note>
          <u>
            <seg>
              Fru talman! Leif Jakobsson har frågat mig om jag och regeringen
              avser att följa riksdagens beslut om att lägga fram en proposition
              om skatteutjämningen under året och vad jag avser att föreslå
              för kompensatoriska åtgärder för gränspendlarkommunerna om en
              proposition inte kommer. Sven-Erik Bucht har frågat mig när jag
              och regeringen avser att lägga fram en proposition om en förändring
              av utjämningssystemet samt hur länge jag och regeringen, enligt
              vad Sven-Erik Bucht påstår, avser att nonchalera riksdagens beslut.
              Mats Pertoft har frågat mig när jag avser att se till att regeringen
              lägger fram en proposition om ett nytt skatteutjämningssystem
              på riksdagens bord. Marie Nordén har frågat mig på vilket sätt
              jag avser att se till att riksdagens beslut fullföljs och när
              jag i så fall avser att komma med en proposition om ändrad skatteutjämning.
            </seg>
          </u>
          <note>
            Låt mig först konstatera att frågan om förändringar av systemet
            för kommunalekonomisk utjämning togs upp av finansutskottet tidigare
            i år. I utskottets betänkande som behandlade regeringens skrivelse
            om utvecklingen inom den kommunala sektorn redovisade utskottet
            att det erfarit att de förslag som lämnats i betänkandet Likvärdiga
            förutsättningar Översyn av den kommunala utjämningen (SOU 2011:39)
            bereds av regeringen. Vidare anges att regeringen ska återkomma
            under hösten 2012 med en proposition i frågan.
          </note>
          <u>
            <seg>
              Om en proposition skulle ha lämnats i höst med förslag som träder
              i kraft redan den 1 januari 2013 skulle planeringsförutsättningarna
              ha ändrats för kommunerna och landstingen. Detta torde inte ha
              varit lämpligt eftersom kommunerna och landstingen redan hade
              kommit långt i budgetarbetet.
            </seg>
          </u>
          <u>
            <seg>
              I budgetpropositionen för 2013 bedömde regeringen att det torde
              vara lämpligt att genomföra förändringarna i systemet för kommunalekonomisk
              utjämning den 1 januari 2014. Som framgår av propositionsförteckningen
              finns inte någon proposition om utjämningssystemet med. Regeringens
              avsikt är dock att återkomma med en proposition så snart som möjligt
              efter årsskiftet. Denna proposition avses att lämnas i sådan tid
              att riksdagen hinner behandla lagförslagen i god tid före ikraftträdandet.
            </seg>
          </u>
          <note type="speaker">
            Anf. 44 LEIF JAKOBSSON (S):
          </note>
          <u>
            <seg>
              Fru talman! Jag är tyvärr inte nöjd med svaret. Därför har jag
              skrivit ett svar till mig själv som kanske skulle göra mig mer
              nöjd.
            </seg>
          </u>
          <u>
            <seg>
              Leif Jakobsson har frågat mig hur regeringen tänker leva upp
              till riksdagens beslut om att lägga fram en proposition.
            </seg>
          </u>
          <u>
            <seg>
              Den utredning som har lagts fram av Utjämningskommittén.08 lyckades
              med bedriften att alla partier i riksdagen kom överens om synen
              på skatteutjämningen. Viktiga punkter är att man kom fram till
              att utjämningen inte är ett hot mot tillväxten, att utjämningen
              är en förutsättning för den kommunala självstyrelsen och att en
              gammal myt om att Stockholmskommuner bidrog till badhus i Norrland
              visade sig vara helt felaktig. All nettobetalning från kommuner
              i Stockholms län går till betalning till andra kommuner i Stockholms
              län.
            </seg>
          </u>
          <u>
            <seg>
              Det fanns alltså en hel del felaktigheter. Bland annat vilar
              det nuvarande systemet på en syn på barnomsorg och förskola som
              har sina rötter i 1991. Effekten av det är att kommuner som för
              21 år sedan hade sämre barnomsorgstäckning fortsätter att betala
              för barnomsorgen i de kommuner som hade en högre utbyggnadstakt
              för 21 år sedan.
            </seg>
          </u>
          <u>
            <seg>
              Eftersom kommittén var enig och remissinstanserna så fruktansvärt
              positiva var allt serverat på ett silverfat för ett ikraftträdande
              den 1 januari 2013. Det var så enkelt att skriva propositionen,
              och den har i stort sett legat klar i över ett halvår på Finansdepartementet.
            </seg>
          </u>
          <u>
            <seg>
              Men några av de välmående kommunerna som i många år fått sin
              barnomsorg subventionerad av fattigare kommuner har som affärsidé
              låg skatt. Hjälpta av utjämningen vill de inte bli av med förmånen.
              Eftersom dessa kommuner styrs av samma Stockholmsmoderater som
              också styr regeringen har denna lilla grupp fått ett slags vetorätt
              och utnyttjat den. Eftersom regeringen också är Stockholmsdominerad
              har det varit enkelt. Visserligen var Moderaterna i Stockholms
              län representerade i utredningen av dess ordförande. Alliansen
              i Stockholms stadshus var också representerad. Bägge dessa har
              gått med på varenda stavelse och alla slutsatser i utredningen.
              Det gick inte att göra annat eftersom utredningen inte har baserat
              sig på myter och åsikter utan på forskning och fakta. Då fanns
              det ingen annanstans att gå än att komma fram till dessa slutsatser.
            </seg>
          </u>
          <u>
            <seg>
              Visserligen har regeringen fått brev från 70 allianspolitiker
              ute i kommunerna om att snarast införa systemet så att det blir
              rättvist åtminstone i budgeten 2013. Då slipper man skära ned
              i alla de kommuner som nu subventionerar välmående kommuners barnomsorg.
              Men regeringen har i stället valt att värna de välmående kommuner
              som i många år har varit överkompenserade så att de inte ska behöva
              tråckla med sitt budgetarbete inför 2013. Därför får alla de andra
              kommunerna fortsätta att skära ned i sin kommunala verksamhet.
            </seg>
          </u>
          <u>
            <seg>
              Därför, Leif Jakobsson, trotsar regeringen riksdagens beslut
              om en proposition i höst.
            </seg>
          </u>
          <note type="speaker">
            Anf. 45 SVEN-ERIK BUCHT (S):
          </note>
          <u>
            <seg>
              Fru talman! Jag vill också tacka statsrådet för svaret, även
              om jag absolut inte är nöjd med hanteringen.
            </seg>
          </u>
          <u>
            <seg>
              Ett skatteutjämningssystem har funnits i decennier i vårt land.
              Syftet med det är att skapa likvärdiga förutsättningar för kommuner
              och landsting att erbjuda sina invånare en någorlunda likvärdig
              service och välfärd.
            </seg>
          </u>
          <u>
            <seg>
              Syftet med ett skatteutjämningssystem är att hålla ihop ett land,
              eller som den kyrkliga företrädaren uttryckte det: Det gäller
              att hålla ihop ett pastorat. Det är precis vad det handlar om,
              nämligen att inte få alltför olika förutsättningar.
            </seg>
          </u>
          <u>
            <seg>
              Systemet har reviderats över tid när man har upptäckt uppenbara
              felaktigheter. Det är precis det som den eniga Utjämningskommittén.08
              som lade fram förslaget 2011 kom fram till. Det fanns uppenbara
              felaktigheter, framför allt när det gäller stödet för barnomsorg
              och förskola.
            </seg>
          </u>
          <u>
            <seg>
              Jag tänkte ta tillfället i akt att beskriva dessa felaktigheter
              i siffror och jämföra med några kommuner i mitt hemlän.
            </seg>
          </u>
          <note>
            Solna är den kommun som har högst stöd för barnomsorg. Där är
            ett barn värt 81 230 kronor. Snittet i riket för vad ett barn
            är värt är 55 026 kronor. I Boden, en av kommunerna i Norrbotten,
            är ett barn värt 55 026 kronor, i Pajala 46 361 kronor och i min
            hemkommun 47 881 kronor.
          </note>
          <u>
            <seg>
              Kommittén såg det här och sade att det var uppenbart fel och
              måste rättas till.
            </seg>
          </u>
          <u>
            <seg>
              Fru talman! Att regeringen inte lägger fram en proposition innebär
              att kommuner förlorar och att de inte får det som de är berättigade
              till. Bodens kommun förlorar årligen 14,3 miljoner, Pajala 7,7
              miljoner och min hemkommun Haparanda 14,8 miljoner.
            </seg>
          </u>
          <u>
            <seg>
              Statsrådet Norman säger i sitt svar att det skulle ha ställt
              till problem i kommunernas budgetarbete om man hade infört detta
              system redan 2013. Ja, det har verkligen ställt till problem i
              kommunernas budgetarbete när det inte har införts. Det har varit
              problem under många år i kommunernas budgetarbete när dessa felaktigheter
              har funnits.
            </seg>
          </u>
          <u>
            <seg>
              Leif Jakobsson har på ett fint sätt beskrivit den oenighet som
              finns inom Moderaterna kring det här. Förmodligen finns det också
              en oenighet i regeringen. Men jag tycker inte att det är anständigt,
              fru talman, att den oenigheten innebär att man inte lägger fram
              en proposition, med tanke på att vi har en totalt enig utjämningskommitté
              över partigränserna och en riksdag som har fattat beslut i frågan
              under försommaren.
            </seg>
          </u>
          <note type="speaker">
            Anf. 46 MATS PERTOFT (MP):
          </note>
          <u>
            <seg>
              Fru talman! Jag vill börja med att tacka för svaret, Peter Norman.
              Men jag måste säga att jag är lite förvånad.
            </seg>
          </u>
          <u>
            <seg>
              Jag känner statsrådet Peter Norman som en seriös politiker, och
              både svaret på min tidigare skriftliga fråga i samma ämne och
              svaret på interpellationen nu andas en demagogi som jag är lite
              förvånad över.
            </seg>
          </u>
          <u>
            <seg>
              Han säger till exempel i svaret att man inte har kommit med en
              proposition därför att kommunerna inte skulle kunna implementera
              ett ikraftträdande den 1 januari 2013. Men det var aldrig tal
              om det i finansutskottets beslut. Det var tal om en proposition
              under hösten 2012 och ikraftträdande den 1 januari 2014, eftersom
              regeringen redan hade sölat så till den milda grad.
            </seg>
          </u>
          <u>
            <seg>
              Tyvärr verkar Peter Norman och Finansdepartementet sakna kommunalekonomisk
              kompetens. Jag märkte det förra gången när skatteutjämningssystemet
              förändrades. Då förhandlade Miljöpartiet med den socialdemokratiska
              regeringen. Jag hade som kommunalråd i Södertälje en hel del synpunkter,
              som jag i efterhand kan säga var ganska egoistiska, på förbättringar
              som skulle ha stöttat Södertäljes invånare och skattekraft. Men
              när jag satte mig in i systemet lärde jag mig snabbt att skatteutjämningssystemet
              inte handlar om partipolitisk och kommunalpolitisk egoism från
              den ena eller andra delen av landet. Det handlar om att hitta
              ett korrekt, sakmässigt sätt att räkna. Jag fick en stor respekt
              för systemet.
            </seg>
          </u>
          <u>
            <seg>
              Det är det som är problemet i dag. Vi har ett enigt kommittébetänkande
              som alla partier står bakom. Sveriges Kommuner och Landsting har
              räknat på det här, och man räknade med ikraftträdande redan den
              1 januari 2013.
            </seg>
          </u>
          <u>
            <seg>
              I och med denna uppenbara splittring i alliansregeringen vill
              jag skicka två frågor till finansmarknadsministern.
            </seg>
          </u>
          <u>
            <seg>
              När kommer propositionen? Hinner den komma så tidigt att de kommuner
              som under våren 2013 fattar beslut om sin budget för 2014 tar
              med det i beräkningen? Då måste den komma väldigt tidigt under
              2013.
            </seg>
          </u>
          <u>
            <seg>
              Den andra frågan är kanske ännu viktigare: Hur kommer systemet
              att se ut? Är det så att Moderaterna kommer att tvinga igenom
              omräkningar av kommitténs förslag? Det är väldigt komplicerade
              beräkningar. Tror Finansdepartementet verkligen att de klarar
              av att räkna om systemet så att man får den breda acceptans över
              blockgränserna som vi hade i kommittébetänkandet? När jag har
              frågat här i kammaren har alla allianspartier utom Moderaterna
              sagt att de vill ha samma system som kommittén föreslog.
            </seg>
          </u>
          <u>
            <seg>
              Hur kommer det att se ut? Vad är det ni filar på i Finansdepartementet?
              Jag tror att Kommunsverige vill veta det. SKL vill veta det. Sveriges
              invånare vill veta det. De vill nämligen veta vilka finansiella
              förutsättningar de har.
            </seg>
          </u>
          <u>
            <seg>
              Finanserna ska vara ett adelsmärke för Moderaterna, och jag undrar
              varför man hanterar denna fråga så dåligt som man nu gör.
            </seg>
          </u>
          <u>
            <seg>
              Jag vill fråga finansmarknadsministern: När kommer propositionen?
              Kommer den tidigt i januari eller februari 2013? Hur kommer systemet
              att se ut? Filar ni på ändringar?
            </seg>
          </u>
          <note type="speaker">
            Anf. 47 MARIE NORDÉN (S):
          </note>
          <u>
            <seg>
              Fru talman! Jag vill tacka ministern för svaret. Jag kan tyvärr
              inte säga att jag känner mig helt nöjd med svaret. Det är uppenbart
              att det finns en stor ovilja från ministern och det moderata partiet
              att stå upp för ett fungerande kommunalt skatteutjämningssystem.
            </seg>
          </u>
          <u>
            <seg>
              Det är klart att det finns stora brister i det nuvarande systemet.
              Precis som flera har påpekat här var det en enig kommitté som
              lade fram konkreta förslag på hur man skulle komma till rätta
              med de brister som fanns. Med det förväntade sig nog flertalet
              att regeringen skyndsamt skulle komma med ett förslag och en proposition
              för att rätta till bristerna.
            </seg>
          </u>
          <u>
            <seg>
              Alla partier i utredningen var överens. De som har tagit del
              av kommitténs arbete kan inte påstå att man inte behöver förändra
              systemet. Det var utförligt gjort, och det var lätt att föra över
              till en proposition. Man hade också SKL:s godkännande av förslaget.
            </seg>
          </u>
          <u>
            <seg>
              Nu måste vi konstatera att regeringen tyvärr inte hade några
              sådana ambitioner. Man har mer eller mindre obstruerat, som någon
              uttryckte det tidigare, mot riksdagens beslut. Det är inte förrän
              riksdagen fattar beslutet och uppmanar regeringen att återkomma
              med en proposition som man bestämmer sig för att göra det, inte
              för att man har ett system som inte fungerar, som är orättvist
              och som överkompenserar starka kommuner före svaga kommuner ute
              i landet. Ministerns svar visar att precis så är fallet.
            </seg>
          </u>
          <u>
            <seg>
              Jag tycker att Peter Norman som ansvarig minister borde anse
              att det är ett stort problem att situationen ser ut så här och
              att man skyndsamt skulle ha återkommit till riksdagen när man
              sett att till exempel ett barn i Sollentuna ger 60 procent mer
              resurser än ett barn i Bergs kommun i Jämtland. Det beror på ett
              system som baserar sig på, precis som Leif Jakobsson sade, 1991
              års förutsättningar, när nyttjandegraden mellan dessa kommuner
              såg helt annorlunda ut. Då var det rimligt att man hade mer kostnader
              för barnomsorgen. Men i dag har man samma nyttjandegrad och kostnaden
              är densamma. Trots det får Sollentuna 75 000 kronor per barn,
              men ett barn i Berg genererar ca 46 500 kronor trots att man har
              samma kostnader.
            </seg>
          </u>
          <u>
            <seg>
              Det här är bara ett exempel på hur glesbygdskommuner ute i landet
              får betala för att man överkompenserar framför allt rika Stockholmskommuner.
              Peter Norman borde ha tyckt att detta är ett stort problem och
              skyndsamt återkommit till riksdagen med förslag för att rätta
              till det.
            </seg>
          </u>
          <u>
            <seg>
              Det är inte så som man uttryckte det i en intervju i Dagens Samhälle,
              där man säger att vissa uppfattar att vissa kommuner överkompenseras.
              Nej, man uppfattar inte att det finns ett systemfel. Det är ett
              systemfel.
            </seg>
          </u>
          <u>
            <seg>
              Då undrar jag naturligtvis: Varför har propositionen dröjt, när
              det fanns en enig utredning som lade fram ett bra förslag? Och
              precis som flera har sagt: Kommer man att följa utredningens förslag
              när det gäller till exempel barnomsorgen? Det finns även andra
              delar som jag återkommer till.
            </seg>
          </u>
          <note type="speaker">
            Anf. 48 ANN-CHARLOTTE HAMMAR JOHNSSON (M):
          </note>
          <u>
            <seg>
              Fru talman! Jag har lyssnat på de fyra interpellanterna i den
              här frågan om det kommunala utjämningssystemet.
            </seg>
          </u>
          <u>
            <seg>
              Jag funderar lite grann så här: När man tittar på en bild över
              Sverige, då undrar jag hur det hade sett ut här i dag om alla
              som är beroende av systemet hade funnit på plats. Det hade säkert
              varit olika hur man ser på det hela och hur nära besluten man
              står.
            </seg>
          </u>
          <u>
            <seg>
              Jag skulle också vilja ta upp tillväxtfaktorn, som har diskuterats
              i beslutet. I går var det en lång interpellationsdebatt i kammaren
              om hur vi ska få fler bostäder i Sverige. Den delen tycker jag
              är en av de parametrar som man kan titta på och fundera över.
              Hur hanteras den, och hur bygger man i Sverige för att komma vidare?
            </seg>
          </u>
          <u>
            <seg>
              Peter Norman har i tidigare interpellationsdebatter tagit upp
              att tillväxtfaktorn har varit och är ett bekymmer. Det är klart
              att när man börjar en resa med att inte ta hänsyn till att det
              blir problem från början, då blir det bekymmer.
            </seg>
          </u>
          <u>
            <seg>
              Sedan kan jag instämma i interpellanternas bild av att det är
              trist och kanske sorgligt att beslutet tar tid. Jag hade också
              önskat att vi hade haft det här i dag. Men jag har också hört
              Peter Norman beträffande den kommunala utjämningen och dess innehåll
              säga att om man blir sen i beslutet påverkar det den kommunala
              ekonomin.
            </seg>
          </u>
          <u>
            <seg>
              Jag vill visa på att det finns en stor förståelse för hur den
              kommunala ekonomin fungerar, till skillnad från vad jag har hört
              tidigare i dag. Man arbetar alltså under ett år för att kunna
              ta hänsyn till utbildning, sociala delar, kultur och så vidare,
              med tillsättningar, avsättningar och resurser. Det arbetet börjar
              i juni, och man tar beslut i december.
            </seg>
          </u>
          <u>
            <seg>
              Det finns ett glasklart besked som har givits av regeringen.
              Det är datumet den 1 januari 2014 som är införandedatum. Det kräver
              en tanke framåt, precis som interpellanterna har tagit upp. Det
              finns god tid att arbeta.
            </seg>
          </u>
          <u>
            <seg>
              Jag saknar att vi inte fick ett beslut som till nu. Men jag tycker
              ändå att det är viktigt att tillväxtfaktorerna kommer in bra i
              arbetet.
            </seg>
          </u>
          <u>
            <seg>
              Om man skulle lyssna på interpellanterna hör man att det gäller
              vissa kommuner med moderat styre men inte resten av landet. Samtidigt
              hör jag Mats Pertoft från Miljöpartiet säga att i alla kommuner
              är alla politiker tillsammans, att det inte finns någon politisk
              skillnad. Då undrar jag: Hur tänkte ni då, om det inte finns någon
              politisk skillnad samtidigt som ett par kommuner utpekas?
            </seg>
          </u>
          <u>
            <seg>
              Jag kommer själv från den södra delen av landet. Där finns det
              politiker av olika slag med olika kommuner som förlorar eller
              vinner på resan. Jag tycker alltså att det lite grann är att förenkla
              det hela genom att säga på det sättet.
            </seg>
          </u>
          <u>
            <seg>
              Jag skulle inte vilja använda de begrepp som Marie Nordén använder,
              som ovilja och inte ha ambitioner, för de finns där, och man vill
              uträtta mycket och uträtta bra saker.
            </seg>
          </u>
          <note type="speaker">
            Anf. 49 Statsrådet PETER NORMAN (M):
          </note>
          <u>
            <seg>
              Fru talman! Även om inte alla interpellanter tackar för det svar
              som jag ger vill jag tacka alla interpellanter för interpellationerna,
              för detta är en jätteviktig fråga. Jag kanske kommer att chocka
              Marie Nordén när jag säger att jag tycker att frågan är mycket
              besvärlig. Och jag kommer att hålla med dig i mycket av vad du
              säger.
            </seg>
          </u>
          <u>
            <seg>
              Men låt mig börja med en annan fråga. Jag har läst utredningen.
              Jag vet inte hur många som har gjort det. Den tar väldigt lång
              tid att läsa. Det är ett extremt komplicerat system. Jag har sagt
              det förut i riksdagen och kan upprepa det: Det finns de som säger
              att de två personer som kan systemet inte får flyga med samma
              flygplan, för om det skulle störta skulle hela systemet haverera.
            </seg>
          </u>
          <u>
            <seg>
              Det fanns också ett uppdrag för utredningen att försöka göra
              systemet enklare, men det har man inte ens försökt göra. Det beklagar
              jag, dels för att det i någon mening är ett självändamål att alla
              ska kunna förstå systemet och sätta sig in i det, inte bara personer
              på kommunal nivå utan även andra, dels för att det också har med
              legitimiteten för systemet att göra. Vi vill att det ska vara
              likartade förutsättningar för kommunerna i Sverige. Om man har
              ett system som man inte förstår tror jag att legitimiteten kan
              skadas.
            </seg>
          </u>
          <u>
            <seg>
              Låt mig nu försöka ta upp några av de saker som kom upp i debatten.
            </seg>
          </u>
          <u>
            <seg>
              Marie Nordén tycker att det är ett stort problem i dag. Jag håller
              med. Jag håller med om att det finns orättvisa i dag. Den orättvisan
              ska vi komma till rätta med. Den tror jag framför allt finns inom
              barnomsorgen, även om det finns också på andra ställen, men jag
              tycker att det är ett stort problem där.
            </seg>
          </u>
          <u>
            <seg>
              Jag har ingen annan ambition än att skyndsamt återkomma till
              riksdagen.
            </seg>
          </u>
          <u>
            <seg>
              Jag vill dock värja mig en aning för den enkla terminologin att
              det är en fråga enbart om stad eller landsbygd. Det är det också,
              men det är inte enbart det.
            </seg>
          </u>
          <u>
            <seg>
              Man kan titta på till exempel Norrbottens län, med tanke på hemvisten
              för en av interpellanterna. Jag kan konstatera att med utredningens
              förslag skulle Haparanda få 1 476 kronor per invånare extra, medan
              Arjeplog skulle förlora 390 kronor och Luleå skulle förlora 708
              kronor. Man kan sedan titta lite på hur det ser ut i Jämtland.
              Där blir resultatet att till exempel Krokom skulle vinna 699 kronor
              per invånare, medan Bräcke skulle förlora 1 007 kronor per invånare.
            </seg>
          </u>
          <u>
            <seg>
              Det slår alltså ganska blint inom olika län, och det slår väldigt
              mycket. Dels är det en fråga om huruvida vi kan bevara tillväxtskapande
              faktorer i olika delar av landet, vilket jag tycker är mycket
              viktigt, dels är det en fråga om legitimiteten och enkelheten.
            </seg>
          </u>
          <u>
            <seg>
              Men det är också en fråga om att utredningens förslag som jag,
              för att säga det återigen, tycker pekar på ett antal faktorer
              som i dag är orättvisa och bör rättas till blir väldigt dramatiskt
              för några kommuner, inte minst några av dem som jag just räknade
              upp. Frågan är till exempel: Om man ska gå på utredningens förslag,
              bör man då ha en övergångsperiod, eller bör man göra det rakt
              av? Det kommer att bli dramatiska effekter, och det gäller inte
              bara storstadsregioner utan även mindre kommuner i landsbygden.
            </seg>
          </u>
          <note type="speaker">
            Anf. 50 LEIF JAKOBSSON (S):
          </note>
          <u>
            <seg>
              Fru talman! Jag ska faktiskt kommentera Ann-Charlotte Hammar
              Johnssons inlägg. Jag tyckte att det var bra att du hade ett balanserat
              inlägg. Du representerar naturligtvis de väldigt många moderater
              ute i landet som har skrivit till regeringen och velat ha ett
              snabbt införande av systemet.
            </seg>
          </u>
          <u>
            <seg>
              Jag vill bara kommentera detta med tillväxten. Utredningen tog
              verkligen detta på allvar och försökte, med hjälp av forskning
              och annat, se om tillväxten hämmas av att man utjämnar inkomster
              och utgifter för kommunerna. Man kom fram till att så inte vara
              fallet.
            </seg>
          </u>
          <u>
            <seg>
              Däremot pekar utredningen på två områden där regeringen skulle
              kunna bidra till tillväxten. Det ena är just bostadsbyggandet
              och avsaknaden av en ordentlig bostadspolitik, och det andra som
              utredningen pekar på är att medfinansieringen inom infrastrukturen
              också är något som hämmar kommunerna och kommunernas möjlighet
              till tillväxt.
            </seg>
          </u>
          <note>
            Tack för ditt inlägg och bidrag i debatten!
          </note>
          <u>
            <seg>
              Jag måste säga till statsrådet: Jag ska inte påstå att jag är
              en av dem som inte borde få åka flygplan, men det gäller kanske
              en del andra. Jag kan i alla fall säga att jag har läst utredningen,
              eftersom jag har funnits med i den.
            </seg>
          </u>
          <u>
            <seg>
              Visst är den lång, och det är många sidor. Och hade ministern
              valt att läsa den till slut hade ministern upptäckt att det också
              finns förslag på övergångsregler.
            </seg>
          </u>
          <u>
            <seg>
              Där är man också helt enig mellan partierna. Som vanligt var
              det naturligtvis där som överenskommelsen till slut kom mellan
              partierna om vad som är en rimlig övergångstid för de kommuner
              som kommer att få lägre utjämning i framtiden. Den frågan är alltså
              omhändertagen och accepterad av samtliga partier.
            </seg>
          </u>
          <u>
            <seg>
              Min interpellation handlar egentligen om en specialfråga om gränspendlarkommunerna,
              som blir straffbeskattade i det här systemet. Egentligen har det
              att göra med just barnomsorgen. Men här är det ett ännu extremare
              perspektiv. Så som systemet är utformat räknas nämligen barnomsorgsbehovet
              på de invånare som har förvärvsinkomst.
            </seg>
          </u>
          <u>
            <seg>
              Effekten av det för till exempel Malmö, där runt 8 procent av
              befolkningen jobbar i ett annat land och inte har några förvärvsinkomster
              i Sverige, är att man får mycket mindre utjämning för barnomsorg.
              Det gäller i högsta grad också för Vellinge kommun, för Helsingborg
              och för Landskrona. Men det gäller också för Strömstads kommun
              och för Grums kommun, till exempel.
            </seg>
          </u>
          <u>
            <seg>
              De här kommunerna, skulle jag vilja säga, bidrar riktigt ordentligt
              till arbetslinjen genom att de arbetar aktivt när det gäller att
              deras invånare som kanske inte kan få jobb på hemmaplan söker
              jobb i ett annat land. De kommunerna får en straffskatt.
            </seg>
          </u>
          <u>
            <seg>
              För Malmös del kan man uppskatta det till ungefär 200 miljoner
              kronor, netto, om året som de skulle ha haft ytterligare i skatteutjämning
              om de medborgare som jobbar i annat land hade erkänts.
            </seg>
          </u>
          <u>
            <seg>
              Då kommer jag till min andra fråga som Peter Norman över huvud
              taget inte berörde i svaret. Om det inte kommer någon proposition
              i år, vilket det tydligen inte gör, vad tänker statsrådet göra
              för att kompensera de pendlarkommuner som drabbas dubbelt av de
              felaktigheter som finns i systemet i dag?
            </seg>
          </u>
          <note type="speaker">
            Anf. 51 SVEN-ERIK BUCHT (S):
          </note>
          <u>
            <seg>
              Fru talman! Statsrådet pekar på några Norrbottenskommuner som
              skulle förlora med den här ändringen. Det stämmer. Det är några
              kommuner som skulle tappa i Norrbotten och många som skulle få
              något, om man rättar till de uppenbara felaktigheterna. Men i
              Norrbotten har vi varit totalt eniga, alla kommuner och landstinget.
            </seg>
          </u>
          <u>
            <seg>
              De socialdemokratiskt styrda kommunerna i Norrbotten som tappar
              har inte sprungit till regeringen och protesterat, som vissa moderatledda
              kommuner har gjort här i Stockholm. Det kanske speglar värderingarna
              lite grann när det gäller rättvisa system och hur man ser på det.
            </seg>
          </u>
          <u>
            <seg>
              Jag tror att det är viktigt, oavsett vad vi talar om här i kammaren
              och vilka system vi formar, att systemen är rättvisa. Annars tappar
              människor tilltro till de här systemen. De får inte legitimitet.
            </seg>
          </u>
          <u>
            <seg>
              I Sverige brukar vi rätta till uppenbara fel när vi upptäcker
              dem. Vi rättar till det när enskilda personer exempelvis kan utnyttja
              bidragssystem. Vi gör det även om de protesterar. Det är precis
              samma sak här. Uppenbara felaktigheter måste rättas till. Vi kan
              inte låta dem som protesterar mot det här bli de som styr. Jag
              tycker att det är anständigt att man nu tar tag i den här frågan.
            </seg>
          </u>
          <u>
            <seg>
              Jag känner ändå att statsrådet Norman har en ambition. Jag känner
              honom som en klok och balanserad karl. Det gäller nu bara att
              han får med sig resten i regeringen och rättar till det här snabbt.
            </seg>
          </u>
          <note type="speaker">
            Anf. 52 MATS PERTOFT (MP):
          </note>
          <u>
            <seg>
              Fru talman! Jag noterar tyvärr att Peter Norman väljer att inte
              svara på mina frågor. När jag lyssnar på Peter Norman märker jag
              också att han uttalar sig ungefär som jag gjorde förra gången
              frågan var uppe, innan jag satte mig in i systemet. Då trodde
              jag att det utan vidare gick att ändra.
            </seg>
          </u>
          <u>
            <seg>
              Men jag måste påpeka att om regeringen väljer att ändra i det
              förslaget frångår man en blocköverskridande överenskommelse. Man
              frångår en överenskommelse som SKL har sagt ja till. Man riskerar
              att hamna på ett sluttande plan och i ett demokratiskt moras.
            </seg>
          </u>
          <u>
            <seg>
              Samtidigt finns det många kommuner och landsting som antar sin
              budget för 2014 redan under våren 2013. Därför kvarstår min fråga:
              När kommer propositionen? Kommer den under januari eller februari
              går det kanske att hantera för kommuner och landsting. Annars
              går det inte att hantera. De vet inte vad som gäller för 2014.
              Jag utgår från att införandedatumet fortfarande är det som regeringen
              dyrt och heligt har lovat några gånger, nämligen den 1 januari
              2014. Vill man ge kommuner och landsting vettiga förutsättningar
              att räkna på sina inkomster?
            </seg>
          </u>
          <u>
            <seg>
              Moderaterna satte sin stämpel, sin underskrift, på denna utredning.
              Moderaterna i Stockholms läns ordförande Erik Langby, kommunstyrelseordförande
              sedan många år i Nacka, var med och godkände detta. Han godkände
              att man hade tittat på tillväxtfaktorn. Han godkände hela utredningen.
              Det var unikt.
            </seg>
          </u>
          <u>
            <seg>
              Står Moderaterna inte längre bakom denna utredning? Det är ju
              det som finansmarknadsministern säger. Här i kammaren har folkpartister,
              kristdemokrater och centerpartister sagt till mig att de står
              bakom utredningens förslag. Vem är det egentligen regeringen företräder
              här? Är det Moderaterna i Täby, Danderyd, Solna och så vidare
              som regeringen företräder, eller är det hela Sverige?
            </seg>
          </u>
          <u>
            <seg>
              Jag skulle vilja ha ett svar på frågorna: Vad är det man tänker
              ändra? När kommer förslaget att läggas fram? Vad ska Sveriges
              kommuner räkna med? Vad är det för skattesatser man ska räkna
              med? Ska man ta höjd för att hela alltet ändras väldigt mycket?
            </seg>
          </u>
          <u>
            <seg>
              Som jag beskrev i mitt första inlägg har jag fått en stor respekt
              för detta system. När jag pratar med parlamentariker från andra
              länder brukar jag framhäva detta system som ett korrekt system.
              Det är inte alltid särskilt enkelt, och det är inte alltid någonting
              jag gillar. Resultaten kan man verkligen ha synpunkter på ibland.
              Men det är faktiskt genomtänkt och rättvist.
            </seg>
          </u>
          <u>
            <seg>
              Vad är det finansmarknadsministern tänker ändra i förslaget?
              SKL verkar inte i dag ha blivit glada över det här. Enligt uppgift
              vill de gå ut och protestera mot regeringens handlande. De måste
              också vara väldigt undrande, när man frångår förslaget, över vad
              som ska hända.
            </seg>
          </u>
          <u>
            <seg>
              Även moderater i resten av landet vill faktiskt införa det här.
              Resten av regeringen, de resterande allianspartierna, verkar vara
              reducerade till enbart röstboskap i den här frågan.
            </seg>
          </u>
          <u>
            <seg>
              Jag ber Peter Norman att svara på mina frågor: När kommer propositionen,
              och vilka förändringar är det man tänker genomföra i det liggande
              förslaget?
            </seg>
          </u>
          <u>
            <seg>
              Sedan kan jag bara beklaga att inga Stockholmsmoderater finns
              i kammaren.
            </seg>
          </u>
          <note type="speaker">
            Anf. 53 MARIE NORDÉN (S):
          </note>
          <u>
            <seg>
              Fru talman! Det är faktiskt befogat att ifrågasätta regeringens
              vilja att göra förändringar skyndsamt. Hade man velat det hade
              man satt i gång arbetet när utredningen lämnade sitt förslag.
              Det var inte förrän när riksdagen uppmanade regeringen att återkomma
              som arbetet satte i gång.
            </seg>
          </u>
          <u>
            <seg>
              Det första beskedet vi fick efter ett tag var att det var komplicerat,
              precis som Peter Norman säger. Det handlade också om att utredningen
              inte skulle ha gjort sitt jobb och att det här måste kunna förenklas.
            </seg>
          </u>
          <u>
            <seg>
              Men om det nu är ett komplicerat system som faktiskt inte går
              att göra så enkelt som man kanske skulle önska tycker inte jag
              att det är orsak nog till att låta det dröja och till att skjuta
              det framför sig. För, som sagt, varenda dag kostar pengar för
              de kommuner och landsting som blir underkompenserade i systemet,
              som det ser ut nu.
            </seg>
          </u>
          <u>
            <seg>
              Det är inte bara i barnomsorgen, precis som Peter Norman säger,
              som det här slår fel. Även bland landstingen är det några som
              drabbas. De drabbas naturligtvis olika. Några kommer att förlora
              på det nya förslaget, och några kommer att få en förstärkning.
            </seg>
          </u>
          <u>
            <seg>
              Jämtlands läns landsting är en av dem som betalar ett högt pris
              för att man inte har återkommit skyndsamt och genomfört de förändringar
              som skulle behöva göras. Ungefär 70 miljoner kronor förlorar Jämtlands
              läns landsting på grund av att systemet ser fel ut. Man har tvingats
              höja skatten med 25 öre, vilket bland annat är en konsekvens av
              att systemet ser ut som det gör.
            </seg>
          </u>
          <u>
            <seg>
              Peter Norman uttrycker också en omsorg om kommuner och landsting,
              att de måste få vettiga planeringsförutsättningar. Det är behjärtansvärt.
              År 2007 gjorde man dock precis tvärtom och kompenserade vissa
              kommuner och landsting för ett högre löneläge, och det gjorde
              man med ganska kort varsel. Man gick in och ändrade förutsättningarna.
              De fattigare kommunerna och landstingen fick då vara med och betala
              för framför allt storstäderna. Då gick inte omsorgen åt andra
              hållet.
            </seg>
          </u>
          <u>
            <seg>
              Det är bra att många deltar i denna debatt, men jag saknar också
              Stockholmsmoderater. Vi vet att det är ett nollsummespel i Stockholmsregionen.
              Vi får inte pengar till att bygga arenor eller simhallar.
            </seg>
          </u>
          <u>
            <seg>
              Det är också snudd på smaklöst att hinta att det skulle vara
              tillväxthämmande när det finns bevis på att det nuvarande systemet
              inte är tillväxthämmande. Peter Norman har på en direkt fråga
              från mig i kammaren svarat att det nya systemet är tillväxthämmande.
              När jag talade med dem som satt i utredningen delar de inte denna
              åsikt. De menar att precis som det gamla systemet inte har hämmat
              tillväxten, det finns inga bevis för det, kommer inte heller det
              nya systemet att göra det.
            </seg>
          </u>
          <u>
            <seg>
              Givetvis vill vi att detta så snabbt som möjligt ska bli en proposition
              och att det ska ske en förändring. Det kommer att bli vinnare
              och förlorare. Det handlar inte om stad och land, utan det handlar
              i mångt och mycket om inkomststarka kommuner som är de stora vinnarna
              just nu och svaga kommuner, delvis i glesbygd, som är de stora
              förlorarna.
            </seg>
          </u>
          <u>
            <seg>
              Jag vet att det finns kommuner i mitt hemlän som kommer att förlora.
              Strömsund är en sådan kommun. Det är en gles kommun som har stora
              problem.
            </seg>
          </u>
          <u>
            <seg>
              Här måste vi se vad det finns för statligt stöd i övrigt, för
              det här är inte det enda vi använder för att förstärka och se
              till att vi har likvärdiga villkor i hela landet.
            </seg>
          </u>
          <u>
            <seg>
              Vi vet att vi kan skapa tillväxt i län och kommuner som är glesa
              och har det tufft genom bra och kloka beslut som inte bara har
              med skatteutjämning att göra.
            </seg>
          </u>
          <note type="speaker">
            Anf. 54 ANN-CHARLOTTE HAMMAR JOHNSSON (M):
          </note>
          <u>
            <seg>
              Fru talman! Det var positivt att Leif Jakobsson tyckte att mitt
              inlägg var balanserat. Jag tycker att denna fråga bör balanseras.
              Bostadspolitik i all ära, men vi kanske inte är överens i alla
              delar.
            </seg>
          </u>
          <u>
            <seg>
              Om jag inte misstar mig bor statsrådet någonstans i Stockholmstrakten,
              vilket betyder att det finns en moderat från Stockholm här. Det
              är en bra balans när man samtidigt har en Skånemoderat.
            </seg>
          </u>
          <u>
            <seg>
              Jag tänkte tala lite om gränserna eftersom två interpellanter
              har tagit upp denna fråga. Jag delar Leif Jakobssons syn, och
              vi såg ju att många danskar flyttade över till den skånska sidan
              för några år sedan. En del av dem har återvänt. Jag tror att vår
              omvärld kommer att göra det mer komplext, och vi kommer att se
              större förflyttningar i framtiden.
            </seg>
          </u>
          <u>
            <seg>
              Frågan är viktig. I går hade vi en bostadsdebatt, och i eftermiddag
              kommer det att vara en debatt om arbete. Det finns ungdomar som
              bor i Sverige och jobbar i Köpenhamn där det i Sverige aldrig
              syns att de är i arbete. Det är problematiskt, för då ökar arbetslösheten
              helt i onödan.
            </seg>
          </u>
          <u>
            <seg>
              Samtidigt finns det danskar som arbetar på till exempel Trelleborgs
              lasarett. Vi har ungdomar som kommer över till Sverige. Dessa
              kommuner har inte samma problematik med inflyttningen som andra
              kommuner som är boendekommuner har när det gäller barnomsorg och
              så vidare.
            </seg>
          </u>
          <u>
            <seg>
              Jag har förstått att ärendet ligger på finansministerns bord
              och att det är ett pågående ärende som han tittar på. Jag ser
              fram emot att det återkommer så småningom.
            </seg>
          </u>
          <note type="speaker">
            Anf. 55 Statsrådet PETER NORMAN (M):
          </note>
          <u>
            <seg>
              Fru talman! Låt mig börja bakifrån igen. Till Marie Nordén vill
              jag säga att självklart satte arbetet i gång på departementet
              direkt när utredningen var klar. Den skickades ut på remiss, och
              i samband med det påbörjades arbetet på departementet.
            </seg>
          </u>
          <u>
            <seg>
              Jag är medveten om att kommittén anser sig ha löst tillväxtproblemet
              i sitt betänkande. Vi har en annan uppfattning. Det här är ett
              komplext forskningsområde där man kan stödja sig på olika källor,
              och jag är övertygad om att kommittén anser sig ha löst tillväxtens
              problem. Jag hoppas dock få respekt för att vi anser att det kan
              finnas problem med detta, vilket är vad hela denna fråga handlar
              om.
            </seg>
          </u>
          <u>
            <seg>
              I övrigt håller jag med Marie Nordén och andra om att det finns
              orättvisor, och dem ska vi komma tillbaka till.
            </seg>
          </u>
          <u>
            <seg>
              Mats Pertoft ställde två frågor som jag givetvis ska besvara.
              Jag hann inte det i mitt förra inlägg. Första frågan löd: När
              kommer propositionen? Det bästa svar jag kan ge är: så snart som
              möjligt. Vi är helt överens om att ju tidigare den kommer, desto
              bättre förutsättningar får de kommunala politikerna att genomföra
              budgetarbetet.
            </seg>
          </u>
          <u>
            <seg>
              I budgetpropositionen har vi sagt att den 1 januari 2014 är införandedatum
              för ett nytt system.
            </seg>
          </u>
          <u>
            <seg>
              Vi är som sagt helt överens här. Vi har inga intentioner att
              sega ut på det, utan ju tidigare den kommer, desto bättre. Jag
              kan inte ge ett bättre svar än så.
            </seg>
          </u>
          <u>
            <seg>
              Den andra frågan är lite märklig. Visste jag hur systemet skulle
              se ut skulle vi redan i dag lägga propositionen på riksdagens
              bord. Anledningen till att vi inte gör det är för att vi vill
              gräva vidare i tillväxtproblemet. Därför kan jag inte ge ett bättre
              svar än att säga: Vi är inte klara.
            </seg>
          </u>
          <u>
            <seg>
              Kanske chockerar jag Mats Pertoft när jag säger att jag representerar
              den samlade regeringen i denna fråga när jag är här och svarar
              på interpellationer.
            </seg>
          </u>
          <u>
            <seg>
              Jag håller med Sven-Erik Bucht om att vi har en bra tradition
              i Sverige att rätta till felaktigheter, ofta över partigränser.
              Jag hoppas att vi kan göra det även denna gång.
            </seg>
          </u>
          <u>
            <seg>
              Både i den här debatten och tidigare har jag sagt att det finns
              uppenbara felaktigheter och orättvisor i dagens system som ska
              rättas till. Dessa uppkom inte minst efter att vi fick maxtaxa
              på dagis. Då blev det många fler barn på dagis än det varit tidigare,
              och det kunde inte nuvarande systemet hantera. Det är ett av skälen
              till orättvisorna.
            </seg>
          </u>
          <u>
            <seg>
              Som Leif Jakobsson vet är gränspendling en fråga för finansministern.
              Att omförhandla skatteavtalet med Danmark och kräva att pendlarna
              ska beskattas i hemviststaten är, som både Leif Jakobsson och
              jag vet, inte en framkomlig väg. Det står sedan länge klart att
              Danmark aldrig skulle acceptera en sådan ordning. Internationell
              vedertagen praxis ger dem också stöd för den nuvarande ordningen
              med källstatsbeskattning.
            </seg>
          </u>
          <u>
            <seg>
              Sedan tidigare genomför dock Finansdepartementet och det danska
              skatteministeriet en gemensam ekonomisk utvärdering av den utjämningsordning
              som Sverige och Danmark kommit överens om i ett särskilt avtal.
              I dessa frågor får jag dock hänvisa till finansministern.
            </seg>
          </u>
          <note type="speaker">
            Anf. 56 LEIF JAKOBSSON (S):
          </note>
          <u>
            <seg>
              Fru talman! Jag har väl varit otydlig, för jag talade inte ett
              dugg om skatteavtalet med Danmark utan om utjämningssystemets
              effekter på gränspendling. I Statskontorets utredning konstaterar
              man att just skatteutjämningssystemet, vår interna hantering av
              pengar, missgynnar de kommuner där man har gränspendlare. Skatteavtalet
              är en helt annan fråga. Den är och kommer jag att fortsätta vara
              engagerad i, men det belastar jag inte Peter Norman utan Anders
              Borg med.
            </seg>
          </u>
          <u>
            <seg>
              Effekten av detta, och det som går att läsa i rapporten, är att
              eftersom man inte redovisar gränspendlarnas inkomster i Sverige
              betraktas de i skatteutjämningssystemets ögon som arbetslösa.
              Därför ger man inte heller utjämning för barnomsorg för alla dessa.
              I stället får de här kommunerna lite mer till försörjningsstöd,
              men när man räknar ihop allt blir det stora förluster.
            </seg>
          </u>
          <u>
            <seg>
              Malmö tappar ungefär 200 miljoner om året för att man vägrar
              att betrakta dem som pendlar som arbetande. Det är en speciell
              straffskatt på pendlarkommunerna. Det har ingenting med skatteavtalet
              att göra.
            </seg>
          </u>
          <u>
            <seg>
              En av de kommuner som drabbas allra hårdast av detta är Strömstads
              kommun. Jag har läst på deras hemsida vad debatten inför budgeten
              2013 handlar om. Det är hur man ekonomiskt ska klara utbyggnaden
              av barnomsorgen. Strömstads kommun missar åtminstone 5 miljoner
              om året. De knappt 12 000 invånarna skulle ha haft 5 miljoner
              mer om året i skatteutjämning för barnomsorg om man hade erkänt
              att även de som arbetar på den norska sidan har rätt till barnomsorg.
            </seg>
          </u>
          <u>
            <seg>
              Det var den frågan jag ställde till Peter Norman. Jag fick inget
              svar vare sig i första, andra eller tydligen tredje omgången.
            </seg>
          </u>
          <note type="speaker">
            Anf. 57 SVEN-ERIK BUCHT (S):
          </note>
          <u>
            <seg>
              Fru talman! Tack, statsrådet, för debatten. Jag tror inte att
              det här är sista gången man gör en revidering av skatteutjämningssystemet.
              Det kommer säkert att ske en eller två och kanske fler gånger
              i framtiden. Det föreligger ändå ett enigt förslag där man har
              tagit fasta på de stora felaktigheterna. Jag tror att en klok
              och balanserad man lägger fram en proposition som rättar till
              felen. Det hoppas jag verkligen, och att det kommer snabbt.
            </seg>
          </u>
          <note type="speaker">
            Anf. 58 MATS PERTOFT (MP):
          </note>
          <u>
            <seg>
              Fru talman! Tack, finansmarknadsministern, för svaren, även om
              jag inte är riktigt nöjd.
            </seg>
          </u>
          <u>
            <seg>
              Jag efterlyste inte exakt datum för när förslaget kommer. Jag
              vill veta om det kommer i tid för de kommuner som tar sina budgetbeslut
              under våren 2013.
            </seg>
          </u>
          <u>
            <seg>
              Finansmarknadsministern säger: Vi har en annan uppfattning när
              det gäller tillväxten. Jag förutsätter att Peter Norman talar
              för hela regeringen. Vem är vi? Om jag ställer samma fråga till
              de andra allianspartiernas statsråd kommer de då att säga samma
              sak? Här i kammaren har de sagt till mig att de står fast vid
              kommitténs förslag. Har de ändrat sig? Det vore intressant för
              hela Sverige att veta. Eller har vissa dragit tillbaka sina underskrifter?
              Det är ganska sensationellt att fyra allianspartier har dragit
              tillbaka sina underskrifter på detta kommittéförslag som var enigt.
              Kommer finansmarknadsministern att, för att uppnå bred enighet,
              bjuda in till blocköverskridande samtal i frågan innan man lägger
              fram propositionen?
            </seg>
          </u>
          <u>
            <seg>
              Hur kommer man att hantera den ganska delikata situation som
              man har försatt sig i? En viss del av Moderaterna har tagit kommittéförslaget
              som gisslan för att driva igenom sina frågor.
            </seg>
          </u>
          <u>
            <seg>
              Jag driver inga specifika sakfrågor. Jag ställer mig bakom kommitténs
              förslag som samtliga riksdagspartier utom Sverigedemokraterna
              har varit överens om. Nu ser jag att fyra partier har dragit tillbaka
              sina underskrifter i efterhand. Jag skulle vilja ha en kommentar
              från finansmarknadsministern om den fortsatta hanteringen av ärendet.
              Kommer det att bli blocköverskridande samtal? Vad säger de andra
              allianspartierna? Även om finansmarknadsministern säger vi strider
              det mot det som de andra borgerliga partierna har sagt här i kammaren.
            </seg>
          </u>
          <note type="speaker">
            Anf. 59 MARIE NORDÉN (S):
          </note>
          <u>
            <seg>
              Fru talman! Jag tackar ministern för debatten. Jag tycker att
              det är bra att vi debatterar detta. Vi måste fortsätta att göra
              det.
            </seg>
          </u>
          <u>
            <seg>
              Det är en viktig princip som vi debatterar i dag. Jag tycker
              att det är en fantastisk modell där vi solidariskt fördelar medlen
              över landet för att alla ska kunna ha en bra tillväxt och vettiga
              förutsättningar. Vi vet att vi i glesbygd aldrig kommer att ha
              samma villkor som i tätort, men vi kan sträva mot att man ska
              ha bra förutsättningar att leva i hela landet.
            </seg>
          </u>
          <u>
            <seg>
              Det är intressant att ministern säger att det hela handlar om
              just tillväxtproblemet. Då undrar man vilken del i utredningen
              som ministern anser vara tillväxthämmande. Vilken del i förslaget
              kommer inte att finnas med?
            </seg>
          </u>
          <u>
            <seg>
              Det mest akuta är nog barnomsorgen, men även landstinget ur ett
              jämtländskt perspektiv. I barnomsorgen ser vi en stor inbyggd
              orättvisa som måste åtgärdas och det skyndsamt. Är det det som
              ministern och departementet, som räknar på detta, anser vara tillväxthämmande?
            </seg>
          </u>
          <u>
            <seg>
              För mig som socialdemokrat är maxtaxa inget problem. Det var
              precis tvärtom, en möjlighet för alla barn att få gå i förskola.
              Det är positivt att så många barn kan gå i förskola i hela landet
              i dag. Oavsett hur situationen ser ut på hemmaplan och om föräldrarna
              jobbar eller inte får barnen träffa människor i sin egen ålder.
              Det är viktigt.
            </seg>
          </u>
          <u>
            <seg>
              Det är regeringens ansvar att se till att fördelningen är anpassad
              till verkligheten. Det går för många år för att det ska vara rimligt
              att man inte åtgärdar detta.
            </seg>
          </u>
          <u>
            <seg>
              Tack för debatten. Vi vill se en skyndsam förändring. Jag vill
              gärna få höra vilken del i förslaget från kommittén som ministern
              anser vara tillväxthämmande.
            </seg>
          </u>
          <note type="speaker">
            Anf. 60 Statsrådet PETER NORMAN (M):
          </note>
          <u>
            <seg>
              Fru talman! Tack för en viktig och bra debatt.
            </seg>
          </u>
          <u>
            <seg>
              Jag kanske uttryckte mig slarvigt om maxtaxan. Jag har inte någon
              annan uppfattning än att maxtaxan har varit bra för Sverige. Jag
              försökte bara exemplifiera varför orättvisorna har uppträtt i
              det nuvarande utjämningssystemet. Det beror i hög grad på maxtaxan.
              Eftersom den har lett till att fler barn är på dagis har orättvisorna
              blivit så stora för olika kommuner. Det var ett slags förklaring
              och ett försök att vara pedagogisk. Om jag misslyckades med detta
              ber jag om ursäkt.
            </seg>
          </u>
          <u>
            <seg>
              Mats Pertoft frågade om vi ska ha blocköverskridande samtal.
              Vi ska börja med att komma fram till vilken typ av proposition
              regeringen kommer att lägga fram. När vi är klara med det ska
              vi fatta beslut om hur vi ska gå vidare med riksdagens behandling.
            </seg>
          </u>
          <u>
            <seg>
              Det kommer av demografiska och andra skäl att ställas stora krav
              på kommunerna när det gäller vård, skola, omsorg och andra verksamheter.
              Om det blir incitamentsförändringar genom ett nytt skatteutjämningssystem
              som leder till att en kommun fattar beslut som i huvudsak inte
              inriktas på tillväxt utan på andra typer av åtgärder är det ett
              problem, inte bara för den kommunen utan för alla kommuner i Sverige.
              Alla kommuner i Sverige är ju landet självt. Därför är tillväxtfrågan
              så viktig, och därför vill vi göra en riktig djupdykning i den.
              Svårare än så är det inte.
            </seg>
          </u>
          <u>
            <seg>
              Vi ska komma ihåg att detta är ett nollsummespel, inte bara för
              vissa regioner utan för hela Sverige. De som vinner på det nya
              förslaget kommer naturligtvis att vara väldigt glada och högljudda,
              och de som förlorar säger ingenting, så man får en skev bild av
              debatten i Sverige om man bara lyssnar.
            </seg>
          </u>
          <note>
            Överläggningen var härmed avslutad.
          </note>
          <note>
            16 § Svar på interpellation 2012/13:84 om etiska regler för statliga
            bolag
          </note>
          <note type="speaker">
            Anf. 61 Statsrådet PETER NORMAN (M):
          </note>
          <u>
            <seg>
              Fru talman! Monica Green har frågat mig vad jag avser att göra
              för att företag som staten har delägarskap i föregår med gott
              exempel när det gäller etiska regler.
            </seg>
          </u>
          <u>
            <seg>
              Att verka för att statligt ägda bolag agerar föredömligt i hållbarhetsfrågor
              är för mig en högt prioriterad fråga. I detta ingår att bolagen
              måste ha en etisk kompass. Som Monica Green påpekar sätts den
              etiska kompassen särskilt på prov när företag verkar i länder
              med svag eller ingen demokrati. Vissa branscher är också betydligt
              mer utsatta än andra branscher för till exempel korruptionsrisker.
              Det gäller såväl i Sverige som utomlands.
            </seg>
          </u>
          <note>
            I statens ägarpolicy slås fast att statligt ägda bolag ska vara
            föredömen inom området Hållbart företagande. Ägarpolicyn fastställer
            vilka internationella riktlinjer som alla statligt ägda företag
            ska efterleva. År 2012 utökades dessa med FN:s vägledande principer
            för företag och mänskliga rättigheter (2011). Såväl i FN:s vägledande
            principer som i OECD:s nyligen reviderade riktlinjer (2011) ställs
            skärpta krav på bolagen att genomföra en riskbaserad due diligence
            som en del i beslutsfattandet och riskhanteringssystemet inom
            företaget. Riktlinjerna beskriver dessutom vad som avses med en
            riskbaserad due diligence.
          </note>
          <u>
            <seg>
              Sedan 2007 har staten också ett krav på statligt ägda bolag att
              de årligen ska hållbarhetsrapportera i enlighet med GRI, global
              reporting initiative, en internationell standard för hållbarhetsrapportering.
              I en sådan hållbarhetsrapport bör bolagen beskriva de utmaningar
              som man möter i bland annat länder med svag demokrati och hur
              man agerar för att leva upp till riktlinjerna i ägarpolicyn.
            </seg>
          </u>
          <u>
            <seg>
              I våras tog jag tillsammans med övriga i regeringen ett viktigt
              initiativ som syftade till att de statligt ägda bolagen ska ta
              nästa viktiga steg i hållbarhetsarbetet. Styrelsen i alla 55 bolagen
              har fått i uppdrag att under 2013 fastställa hållbarhetsmål och
              strategier för att nå dit. Målen ska vara relevanta för affärsverksamheten,
              utmanande, få och övergripande, uppföljningsbara samt tydliga
              och enkla att kommunicera. För att kunna fastställa relevanta
              hållbarhetsmål måste bolagen först göra en ordentlig genomlysning
              och kartlägga sina risker och möjligheter. På så vis kan de statligt
              ägda bolagen skapa värden samtidigt som de minskar riskerna i
              verksamheten. Från och med våren 2014 kommer vi som ägare att
              följa upp bolagens respektive hållbarhetsmål.
            </seg>
          </u>
          <u>
            <seg>
              Vi arbetar också löpande med att se över kompetensen och engagemanget
              i styrelserummen i hållbarhetsfrågor. Till detta arbete hör även
              rekryteringsfrågor. Förutom via ägarpolicyn är det främst genom
              styrelserna som vi, som ägare, direkt kan påverka arbetet med
              hållbarhet och etiska frågor i bolagen. Det är därför centralt
              att dessa frågor hanteras på styrelsenivå. Det är också där som
              ansvaret för att fastställa strategiska hållbarhetsmål i alla
              bolag ska ligga.
            </seg>
          </u>
          <note type="speaker">
            Anf. 62 MONICA GREEN (S):
          </note>
          <u>
            <seg>
              Fru talman! Jag tackar statsrådet för svaret. Vi ska senare i
              dag ha en debatt om varselvågen i Sverige. Vi är alla angelägna
              om att det går bra för våra företag oavsett om de är statligt
              ägda, statligt delägda eller privata. Det är viktigt att det går
              bra för svenska företag.
            </seg>
          </u>
          <u>
            <seg>
              Det är också viktigt att det finns seriösa företag som kan verka
              på en seriös marknad. När det finns oseriösa företag i Sverige
              och i andra länder blir det svårare för de seriösa att verka.
              Om de oseriösa företagen lönedumpar eller dumpar på andra sätt,
              använder sig av mutor eller använder sig av penningtvätt i skatteparadis
              och så vidare slår de sönder den seriösa näringen.
            </seg>
          </u>
          <u>
            <seg>
              Därför är det viktigt att vi har etiska regler och att alla företag
              följer dem. Nu har vi möjlighet att påverka med de statligt ägda
              eller delägda företagen. Det är därför som jag ställer frågor
              om det. Men jag menar att alla företag ska föregå med gott exempel
              och se till att de följer etiska regler i Sverige och i andra
              länder.
            </seg>
          </u>
          <u>
            <seg>
              Tyvärr har vi fått se ganska många exempel på mutor, betalningar
              till brevlådeföretag, penningtvätt, pengar i skatteparadis och
              kopplingar till skurkar i diktaturer eller i omogna demokratier.
              Vi får höra talas om oseriösa skumraskaffärer, särskilt i länder
              där människor lever under mycket knappa förhållanden.
            </seg>
          </u>
          <u>
            <seg>
              Det är klart att jag tycker att även svenska företag, både företag
              som är helt och delvis svenskägda, ska kunna verka i de nya demokratierna
              och till och med även i länder där det fortfarande är diktatur.
              Jag vet att vi är på väg in i till exempel Burma med många företag.
              Men då gäller det att se till att vi har krav på våra företag
              som verkar där, att de är etiska och följer uppförandekoder. De
              människor som jobbar i våra företag där ska ha löner som de kan
              leva på, så att det inte är slavlöner. Människor ska inte utnyttjas
              på ett oseriöst sätt, företagen ska inte använda sig av mutor
              för att få vissa anbud och så vidare. Det kan vi aldrig acceptera.
            </seg>
          </u>
          <u>
            <seg>
              Jag välkomnade att Peter Norman i våras tog initiativ till att
              sätta upp etiska regler för de statliga bolagen.
            </seg>
          </u>
          <u>
            <seg>
              Men sedan har det hänt en del som är bekymmersamt och som inte
              visar tecken på någon bättring. Åtminstone har jag inte sett det.
              Det är möjligt att Peter Norman har andra signaler som visar att
              våra företag har bättrat sig, att de följer uppförandekoder, ser
              till att människor har en lön som de kan leva på och inte mutar
              sig till anbud.
            </seg>
          </u>
          <u>
            <seg>
              Jag skulle vilja ha ett svar från Peter Norman om han vet något
              mer om detta och om det har blivit någon bättring sedan i våras,
              eller om det har blivit sämre. Om det har blivit sämre undrar
              jag vilka andra initiativ som Peter Norman i så fall ska ta.
            </seg>
          </u>
          <note type="speaker">
            Anf. 63 STAFFAN ANGER (M):
          </note>
          <u>
            <seg>
              Fru talman! Det är mycket viktigt med etik i ett företags affärsverksamhet.
              Det är inte som man tror, att ett företags mål bara är att tjäna
              så mycket pengar som möjligt, utan det är också att vara en god
              medborgare i samhället och bidra på etiskt bra sätt till samhällets
              utveckling.
            </seg>
          </u>
          <u>
            <seg>
              Ansvarsfullt företagande, CSR, alltså corporate social responsibility,
              används mer och mer av företagen i och med att de ser CSR som
              ett medel att öka tillväxten i företagen och samtidigt vara goda
              medborgare.
            </seg>
          </u>
          <u>
            <seg>
              I dag är hållbarhetsfrågor mycket aktuella för företagen för
              att de långsiktigt ska kunna konkurrera på marknader och kunna
              skapa ett värde för sina aktieägare. Jag talar om hantering av
              mänskliga rättigheter, antikorruption, affärsetik, ansvarsfullt
              nyttjande av resurser, miljöfrågor, arbetsvillkor, jämställdhet,
              mångfald med mera.
            </seg>
          </u>
          <u>
            <seg>
              Hos fler och fler företag frågar kunderna vem som står bakom
              de olika produkterna. Unga människor som söker arbete frågor mer
              och mer om hur CSR är implementerat i företagen som de söker arbete
              hos.
            </seg>
          </u>
          <u>
            <seg>
              Även hos investerare har vikten av corporate social responsibility
              ökat. De senaste korruptionsaffärerna visar starkt på detta.
            </seg>
          </u>
          <u>
            <seg>
              Fru talman! Sedan 2012 är de statliga företagens ansvar för CSR
              stort. En klar ägarpolicy är sjösatt. Det gäller för respektive
              bolagsstyrelse att följa denna ägarpolicy vad gäller CSR.
            </seg>
          </u>
          <u>
            <seg>
              CSR borde även gälla Telia Sonera, som till 37 procent ägs av
              den svenska staten, enligt den policy som finns sedan 2012. Affären
              i Uzbekistan är minst sagt tveksam. Ett företag av Telia Soneras
              storlek borde inte vara med i sådana affärer. En extern utredning
              och även en polisiär är på gång.
            </seg>
          </u>
          <u>
            <seg>
              Ett liknande tveksamt fall har skett i Nepal då Telia Sonera
              har agerat tveksamt. Också i detta fall måste ett sådant agerande
              komma upp till ytan för analys och utredning.
            </seg>
          </u>
          <u>
            <seg>
              Fru talman! Jag har arbetat med att göra affärer på världsmarknaden
              under 35 års tid i ett sjuttiotal länder. Jag har aldrig blivit
              erbjuden en muta, och jag har själv aldrig erbjudit någon. Det
              gäller även vid affärer i utvecklingsländer.
            </seg>
          </u>
          <u>
            <seg>
              Det bästa sättet att göra affärer runt om i världen är att se
              till att det är ett win-win-förhållande mellan köpare och säljare,
              att affären är långsiktig och att skapa en personlig relation
              mellan köpare och säljare, vilket är mycket viktigt framför allt
              i de asiatiska länderna.
            </seg>
          </u>
          <u>
            <seg>
              Ett ytterligare krav på de statliga företagen som är bra är att
              de årligen ska hållbarhetsrapportera enligt GRI, global reporting
              initiative, som är en internationell standard för hållbarhetsrapportering.
            </seg>
          </u>
          <u>
            <seg>
              Regeringen har ställt ytterligare krav på styrelserna i de 55
              statliga företagen. De har fått i uppdrag att under 2013 fastställa
              hållbarhetsmål och strategier för att uppnå målen, vilket är utmärkt.
              Från och med våren 2014 kommer regeringen alltså att följa upp
              dessa mål i företagen, vilket också är mycket bra. Regeringen
              har skött detta utmärkt.
            </seg>
          </u>
          <note type="speaker">
            Anf. 64 Statsrådet PETER NORMAN (M):
          </note>
          <u>
            <seg>
              Fru talman! Jag tackar för interpellationen i denna viktiga fråga.
              Jag antar att interpellanten avser förhållandet i Telia Sonera,
              även om det inte sägs uttryckligen. Jag kommer in på detta efter
              en generell exposé.
            </seg>
          </u>
          <u>
            <seg>
              Till skillnad från den socialdemokratiska regeringen, vill jag
              påstå, har den nuvarande borgerliga regeringen satt dessa frågor
              i fokus. Det inleddes snabbt med Maud Olofsson, som 2007 såg till
              att man skulle ha en så kallad GRI-rapportering, global reporting
              initiative. Det var första landet i världen som hade detta för
              statliga bolag. Sverige gick alltså i bräschen.
            </seg>
          </u>
          <u>
            <seg>
              Maud Olofsson fick åka land och rike kring och berätta om detta
              arbete både i olika länder och i olika internationella sammanhang,
              vilket inte bara gav Sverige goodwill utan även, vill jag påstå,
              ledde till ett bättre governance för företagen i allmänhet. Detta
              följer vi nu upp genom att säga åt de statliga bolagen att det
              är bra att de rapporterar så här men att det inte räcker. Nu ska
              de även se till att hållbarheten kommer in i affärsverksamheten.
            </seg>
          </u>
          <u>
            <seg>
              LKAB har gjort detta på ett utmärkt sätt genom att framställa
              järnpellets med en koldioxidanvändning som är bara en sjundedel
              av vad normala pelletsanvändare använder. De har nu döpt produkten
              till Green Pellets för att poängtera miljöansvaret, och de tar
              mer betalt för produkten än andra. Det har också lett till att
              kunderna gärna köper produkten, för mer pengar. De vill nämligen
              i sin tur framstå som miljövänliga. Här vinner miljön, här vinner
              LKAB och här vinner tydligen kunden också. Det är ett skolexempel
              på hur hållbarheten kan integreras.
            </seg>
          </u>
          <u>
            <seg>
              Jag är övertygad om att hållbarheten är ett krav för långsiktig
              vinstutveckling. Jag ser inga konflikter mellan ett etik- eller
              hållbarhetsarbete och vinstutveckling. Tittar man på enkäter visar
              det sig att ungdomar som i dag får sina första jobb vill vara
              stolta över sina bolag, och då gäller det att ha ordning och reda
              på detta.
            </seg>
          </u>
          <u>
            <seg>
              Vi ser i affären Telia Sonera, för att nu gå in på den, att det
              blir väldiga effekter om man inte kan klargöra att man har agerat
              på ett etiskt försvarbart sätt. Vi kunde se att ett borgarråd
              i Stockholms stad ifrågasatte 40 000 abonnemang som Stockholm
              hade med Telia. Vi såg bankägda fondbolag sälja ut tillgångar
              och så vidare. Bolaget har alltså ett egenintresse av att se till
              att man har ordning och reda på dessa frågor.
            </seg>
          </u>
          <u>
            <seg>
              Nu är det så att bolaget har, på vårt initiativ, satt i gång
              en utredning av vad som faktiskt har hänt i Uzbekistan och dess
              närområde. Dessutom är det en brottsutredning som pågår. Jag väljer
              för min egen del att undvika att vara absolut i vad som har hänt,
              utan jag vill avvakta utredningarna för att se vad som hänt och
              för att undvika ytterligare spekulationer och gissningar. Sedan
              ska vi bilda oss en uppfattning och vidta mått och steg.
            </seg>
          </u>
          <note type="speaker">
            Anf. 65 MONICA GREEN (S):
          </note>
          <u>
            <seg>
              Fru talman! Jag tackar statsrådet även för detta inlägg. Jag
              tackar också Staffan Anger.
            </seg>
          </u>
          <u>
            <seg>
              Båda två valde att specificera ett av bolagen, men jag väljer
              att inte göra det. Jag tycker att det är bättre att vi har en
              generell diskussion om hur vi ska kunna påverka de statliga bolagen
              så att de agerar rätt. Vi ska kunna visa att de svenska företagen,
              oavsett om de är statliga, om staten har delägarskap i dem eller
              om de är privata, ska kunna konkurrera på ett sådant sätt att
              vi betalar människorna i de länder där vi agerar löner de kan
              leva på. Vi har uppförandekoder, vi mutar inte för att få anbud
              och vi ser till att vi följer miljölagstiftningar. Vi försöker
              också flytta fram positionerna för människor och för de länder
              där vi agerar.
            </seg>
          </u>
          <u>
            <seg>
              Det är ett bra exempel att man kan jobba för miljön. Jag vet
              att det går mycket bra för de företag som tar fram miljöpolicyer
              och försöker sälja på att de är ett miljöföretag trots att de
              kanske inte tidigare har uppfattats som ett sådant. Det tycker
              jag bara är bra; det är exempel på sådant man behöver göra mer.
            </seg>
          </u>
          <u>
            <seg>
              Naturligtvis kan detta ske även inom mobiltelefonbranschen. Jag
              har framför mig en särskild utredning som Fair Trade Center har
              gjort och som kallas Dålig mottagning i mobildjungeln . Man har
              gått igenom hur de stora operatörerna sköter sig och vad man skulle
              kunna göra framöver för att se till att de har en uppförandekod
              så att de jobbar för öppenhet, kommunikation och hållbarhet samt
              även kontrollerar dem som är underleverantörer till företagen.
            </seg>
          </u>
          <u>
            <seg>
              Eftersom det är så att våra företag också ska kunna agera i andra
              länder, även där demokratier är omogna, är det viktigt att vi
              har riktiga uppförandekoder och att vi som stat ställer krav på
              våra företag. Vi ska se till att de föregår med gott exempel och
              inte är en del av förtrycket utan en del av lösningen. Det var
              därför jag ville ha denna diskussion.
            </seg>
          </u>
          <note type="speaker">
            Anf. 66 STAFFAN ANGER (M):
          </note>
          <u>
            <seg>
              Fru talman! Jag kan bara konstatera att regeringen har gjort
              stora insatser när det gäller att införa corporate social responsibility
              på ett utmärkt sätt. Jag är väldigt stolt och måste säga att vi
              definitivt är ledande i Sverige i denna företagsgrupp. Jag har
              jobbat i olika företagsgrupper under mina 40 år i näringslivet,
              så jag vet ganska väl hur det har varit.
            </seg>
          </u>
          <u>
            <seg>
              Här ligger vi väl till, just med att vi redan 2012 gjorde en
              klar ägarpolicy som vi förde upp. Vi har också ett global reporting
              initiative, vilket den förra ministern Maud Olofsson åkte runt
              och genomförde. Ett bra exempel är till exempel LKAB Green Pellets.
              Över huvud taget ligger LKAB, som är en gruvindustri och som skulle
              kunna ha stora miljöproblem, väldigt väl framme internationellt.
              Det är ett otroligt välskött bolag som vi ska vara stolta över
              att ha.
            </seg>
          </u>
          <u>
            <seg>
              Jag är också glad för att finansmarknadsministern kommer att
              titta även på styrelserna i dessa bolag. Vi gamla uvar har levt
              under den gamla tiden när bara vinstmålet fanns, och det har försvunnit
              under de senaste 2030 åren. Nu är det att vara en god medborgare.
              Vad jag förstår kommer man att titta på kompetensen i styrelserna
              och tillsätta sådana som har den bakgrund och utbildning som gör
              att de kan följa upp hållbarhetsfrågorna. Det är viktigt att detta
              handhas i styrelserummen.
            </seg>
          </u>
          <u>
            <seg>
              Regeringen har agerat fantastiskt bra i frågan. Jag hoppas att
              Monica förstår detta. Det är helt unikt i svenskt näringsliv och
              även internationellt.
            </seg>
          </u>
          <note type="speaker">
            Anf. 67 Statsrådet PETER NORMAN (M):
          </note>
          <u>
            <seg>
              Fru talman! Monica Green vill inte i första hand beröra Telia
              utan tala i allmänhet. Då vill jag bara påminna om att den sista
              frågan i interpellationen är: Vad avser statsrådet att göra så
              att företag som staten har delägarskap i föregår med gott exempel?
            </seg>
          </u>
          <u>
            <seg>
              Om det inte är Telia, är det Nordea? Jag tror att de betalar
              ganska bra löner i Nordea, så jag tror inte att det är det Monica
              Green syftar på. Kan det vara Svensk Bilprovning? Är det etikfrågor
              i diktaturer? Knappast. Är det SAS? Där har vi andra problem,
              men det handlar inte i huvudsak om att man har verksamhet i fjärran
              länder. Ska vi vara ärliga och kalla en spade en spade måste frågan
              och de debattinlägg Monica Green har här i dag handla om Telia
              och ingenting annat. Låt oss då tala om Telia! Det är nämligen
              Telia det handlar om.
            </seg>
          </u>
          <u>
            <seg>
              Jag vill säga att jag började diskutera frågorna om hållbart
              företagande med Telia den 20 januari 2011, då jag träffade både
              styrelseordförande och vd. Jag tog tag i frågan igen den 23 mars
              2011. Det gjorde jag inte för att jag hade några speciella indikationer
              på problem i Östeuropa och Asien, utan det gjorde jag på grund
              av min tidigare erfarenhet som chef för en AP-fond som hade en
              väldig fokusering just på etik- och miljöfrågor.
            </seg>
          </u>
          <u>
            <seg>
              Jag visste att det var svårt att göra affärer med de här länderna.
              Jag ville veta rent allmänt att Telia tog de här frågorna på allvar
              och fick då lugnande besked. Det här är alltså över ett och ett
              halvt år sedan.
            </seg>
          </u>
          <u>
            <seg>
              Samma dag som Uppdrag granskning sändes kallade jag till mig
              ordförande och vd i bolaget och kom då överens med ledningen om
              att utarbeta en ny policy för mänskliga rättigheter. Dagen efter
              tog vi initiativ till ett möte med de största ägarna som vi sedan
              hade veckan efter och där jag själv var värd och ordförande. Samma
              dag, veckan efter alltså, presenterade Telia Sonera en åtgärdsplan
              med en ny policy vad gäller yttrandefrihets- och integritetsfrågor.
            </seg>
          </u>
          <u>
            <seg>
              Jag vill påstå att vi från regeringens sida har varit väldigt
              framsynta i frågan vad gäller Telia Sonera på ett generellt plan.
              Nu återstår det att se vad utredningarna kommer fram till. Om
              det är så att det inte är till fyllest det har vi visat tidigare
              och kommer att visa igen är vår makt i huvudsak att byta ut styrelserna
              och dess ordförande.
            </seg>
          </u>
          <u>
            <seg>
              Nu är det så att vi är delägare i Telia. Vi måste samverka med
              finska staten eller andra ägare, men helst med finska staten eftersom
              den är en så stor ägare. Vi ska tillsammans med finska staten
              och övriga ägare se till att Telia får den ledning och styrelse
              som det fina bolaget är värt.
            </seg>
          </u>
          <note type="speaker">
            Anf. 68 MONICA GREEN (S):
          </note>
          <u>
            <seg>
              Fru talman! Man blir lite förvånad när Staffan Anger säger att
              företagen inte längre har vinst som sitt syfte. Jag hör i många
              andra sammanhang att det är just vinst som företag ska få göra.
              Det förvånar mig att Staffan Anger har en helt annan ingång på
              det.
            </seg>
          </u>
          <u>
            <seg>
              Jag ser å andra sidan möjligheter till uppförandekoder, möjligheter
              att uppföra sig i andra länder som goda föredömen, att se till
              att man inte har slavlöner, att följa upp miljöavtalen och att
              man inte mutar sig till några avtal och så vidare. Det är det
              som ger vinst i förlängningen, inte att man gör upp skumraskaffärer,
              agerar inom skatteparadis eller inom brevlådeföretag och så vidare.
              Det är när man öppet och ärligt kan berätta vad man har gjort
              och att man står för allt som har skett inom företaget som man
              i förlängningen kan överleva och även ha en vinst i företaget.
              Jag trodde faktiskt att det var det som företag ville ha. Det
              hör jag inom banker, inom den diskuterade välfärdssektorn och
              överallt.
            </seg>
          </u>
          <u>
            <seg>
              Vi som svenskar ska naturligtvis se till att våra svenska företag,
              oavsett om de är delägda, helägda eller privatägda, ute i världen
              och i Sverige är så seriösa att de klarar all granskning och att
              de aldrig någonsin agerar på ett sådant sätt att de slår ut seriösa
              företag. Våra företag ska föregå med gott exempel. Det var därför
              som jag ville ha den här diskussionen.
            </seg>
          </u>
          <u>
            <seg>
              Nu säger Peter Norman att han gör jättemycket, och det är väl
              bra att han tycker det. Jag känner mig inte lika lugn med det,
              men vi får väl se vad framtiden säger om det.
            </seg>
          </u>
          <note type="speaker">
            Anf. 69 Statsrådet PETER NORMAN (M):
          </note>
          <u>
            <seg>
              Fru talman! Jag kan hålla med om i princip allt som Monica Green
              säger i sitt sista inlägg. Statliga företag ska agera föredömligt,
              och det är det som vi har en direkt möjlighet att påverka. Men
              naturligtvis ska alla svenska företag agera föredömligt. Så är
              det.
            </seg>
          </u>
          <u>
            <seg>
              Den borgerliga regeringen har sedan 2006 tagit stora initiativ
              och gjort stora framsteg på detta område, vilket har uppmärksammats
              i hela världen. Det är tråkigt att Monica Green själv inte har
              uppfattat detta, men så är det.
            </seg>
          </u>
          <u>
            <seg>
              Till slut vill jag bara tala lite om att göra affärer i diktaturer.
              Jag tror att det är bra och nödvändigt att svenska företag är
              verksamma i diktaturer och att det är väldigt få som till exempel
              tycker att vi borde avbryta alla handelsrelationer med Kina. Däremot
              är det väldigt svårt att göra affärer med diktaturer. Man kan
              missbrukas som företagare.
            </seg>
          </u>
          <u>
            <seg>
              Vad gäller telekomindustrin tror jag att det är extra viktigt
              att man kan ha möjlighet att verka i diktaturer. Telekomindustrin
              möjliggör kommunikation mellan medborgare och att även surfa på
              nätet, som annars kanske inte hade varit möjligt. Det är en fantastisk
              frihetsrörelse för människor som lever under diktaturens förtryck.
              Det är till exempel svårt att se att den arabiska våren skulle
              ha kunnat fungera utan sociala medier.
            </seg>
          </u>
          <u>
            <seg>
              Detta ställer dock väldigt stora krav på företag som verkar i
              länderna. Det kräver att man gör nogsamma överväganden och har
              en etisk kompass. Vad gäller Telia blir det mycket spännande att
              se såväl brottsutredningen som bolagets egen utredning för att
              se om man har haft det och om man inte haft det vilka åtgärder
              som i så fall ska vidtas.
            </seg>
          </u>
          <note>
            Överläggningen var härmed avslutad.
          </note>
          <note>
            17 § Aktuell debatt: De ökade varslen på arbetsmarknaden
          </note>
          <note type="speaker">
            Anf. 70 ULLA ANDERSSON (V):
          </note>
          <u>
            <seg>
              Fru talman! Regering och riksdag måste göra sitt yttersta för
              att möta varselvågen, och det mycket snabbt.
            </seg>
          </u>
          <u>
            <seg>
              Hela 55 000 personer har varslats fram till oktober i år. Det
              är en ökning med hela 40 procent jämfört med hela år 2011. Därtill
              ska läggas alla de visstidsanställda som redan har fått gå.
            </seg>
          </u>
          <u>
            <seg>
              Drygt 400 000 är arbetslösa, och drygt hälften av dem är långtidsarbetslösa.
              Det gör situationen extra allvarlig, för nu kommer de ännu längre
              från arbetsmarknaden.
            </seg>
          </u>
          <u>
            <seg>
              Vart tredje byggföretag och hela 40 procent av industriföretagen
              räknar med neddragningar framöver. Då går det redan hela elva
              arbetslösa på varje ledigt jobb hos Arbetsförmedlingen. Regeringen
              behöver inse att det inte är de arbetslösa som det är fel på,
              för det är det här Sverige som alla de som varslas på SSAB, Telia,
              Ericsson, Stora Enso, Atlas Copco, Holmen, Husqvarna med flera
              faktiskt möter.
            </seg>
          </u>
          <u>
            <seg>
              Regeringens glassiga prognoser över arbetslösheten måste läggas
              åt sidan. Er budget är verklighetsfrånvänd. Ni måste faktiskt
              se verkligheten i vitögat. Det är ni skyldiga alla dem som drabbas
              av arbetslöshet men också för att rädda de jobb som kan räddas.
            </seg>
          </u>
          <u>
            <seg>
              Läget är nu värre än när ni lade fram budgeten. Konjunkturinstitutets
              nya prognoser visar att alla indikatorer i så gott som varje bransch
              pekar åt fel håll, och exporten sjunker som en sten.
            </seg>
          </u>
          <u>
            <seg>
              Arbetslösheten är ett politiskt ansvar. Vi anser att vi inte
              har råd med arbetslöshet. Därför kräver vi att regeringen lägger
              fram en tilläggsbudget för att möta detta kritiska läge. Sverige
              är ju faktiskt ett land där det finns massor av arbetsuppgifter
              som behöver utföras.
            </seg>
          </u>
          <u>
            <seg>
              Vänsterpartiet har lagt fram en budget som möjliggör 100 000
              nya jobb. Det behöver byggas hyresrätter, miljonprogrammen behöver
              rustas, det behövs fler lärare i skolan och fler anställda i äldreomsorgen,
              det behövs investeringar i energiomställning och nya järnvägsspår,
              och det behövs en modern industripolitik. Vi föreslår stora satsningar
              på utbildnings- och arbetsmarknadspolitik för att rusta människor
              för att kunna ta ett arbete.
            </seg>
          </u>
          <u>
            <seg>
              Min uppmaning till regeringen är därför: Ta ert ansvar för arbetslösheten
              och för jobben, lägg fram en tilläggsbudget!
            </seg>
          </u>
          <note type="speaker">
            Anf. 71 Arbetsmarknadsminister HILLEVI ENGSTRÖM (M):
          </note>
          <u>
            <seg>
              Fru talman! Krisen i Europa går nu in på sitt femte år, och Sverige
              har tack vare ordning och reda i ekonomin en av Europas starkaste
              finanser. Sysselsättningen har lyckats hållas på en relativt hög
              nivå och till och med ökat sedan 2006. Men ökningen av varslen
              som vi sett under hösten är allvarlig. Sedan i somras ser vi en
              ökning av varsel på många orter. Jag känner en stark empati för
              människor som oroar sig för jobben men även för andra som påverkas.
            </seg>
          </u>
          <u>
            <seg>
              Regeringen tar allvarligt på situationen. Vi presenterade i höstas
              en väldigt expansiv budget som många kritiserade för att den var
              för omfattande. Det är en budget med fokus på tillväxt och som
              motverkar att människor fastnar i arbetslöshet.
            </seg>
          </u>
          <u>
            <seg>
              När vi pratar om det ökade antalet varsel måste vi också påminna
              oss om vad som driver varsel av det slag som vi ser i Sverige
              just nu. Sverige är ett litet, exportberoende land. I dag exporterar
              vi varor och tjänster till belopp som motsvarar halva vår bnp.
              Drygt hälften av dessa varor och tjänster går till Europa, eller,
              skulle jag vilja säga, skulle ha gått till Europa om länderna
              haft möjlighet att köpa våra produkter.
            </seg>
          </u>
          <u>
            <seg>
              Osäkerheten kring den globala ekonomin är fortsatt stor, och
              det hänger samman med att det saknas långsiktigt hållbara lösningar
              på skuldkrisen i euroområdet. Det får konsekvenser för svensk
              ekonomi. När efterfrågan på svenska exportprodukter sjunker så
              pass kraftigt som nu leder det till minskad orderingång för de
              svenska exportföretagen men också för underleverantörer.
            </seg>
          </u>
          <u>
            <seg>
              Hur ska man då utforma en politik som möter det faktum att efterfrågan
              inte sjunker i Sverige utan i vår omvärld och att krisen alltså
              är importerad? Ja, fru talman, jobben är fortsatt regeringens
              viktigaste fråga. Tack vare att vi fört en ansvarsfull politik,
              återupprättat arbetslinjen, ökat sysselsättningen och minskat
              utanförskapet har Sverige, till skillnad från övriga Europa, utrymme
              för tillväxtfrämjande reformer.
            </seg>
          </u>
          <u>
            <seg>
              I den budget som presenterades för cirka två månader sedan och
              som gäller från årsskiftet 2012/13 har vi tagit höjd för den sämre
              ekonomiska utvecklingen. I budgeten satsar regeringen ytterligare
              23 miljarder kronor på olika reformer som stärker svensk ekonomi
              på lång sikt och som stöder återhämtningen i svensk ekonomi. Det
              handlar bland annat om en sänkt bolagsskatt under genomsnittet
              i Europa för bättre förutsättningar för jobb och investeringar.
              Det stärker företagens konkurrensvillkor här i Sverige så att
              fler jobb kan räddas kvar och skapas.
            </seg>
          </u>
          <u>
            <seg>
              Vi satsar också på avsevärda infrastruktursatsningar för ett
              robust och modernt transportsystem som bidrar till att skapa jobb
              och tillväxt i hela Sverige. Därutöver satsar vi på forskning
              och innovationer för att kunna behålla och ytterligare förstärka
              Sveriges position som framstående forskningsnation. Därutöver
              satsar vi 8,1 miljarder kronor på ett ungdomspaket för fler vägar
              till jobb för unga samt ytterligare drygt 2 miljarder kronor för
              att förhindra och bryta långtidsarbetslöshet.
            </seg>
          </u>
          <u>
            <seg>
              Sveriges starka position möjliggör dels dessa tillväxtfrämjande
              investeringar för fler jobb i växande företag, dels åtgärder som
              möter krisen och motverkar att människor fastnar i arbetslöshet.
              Samtidigt har vi säkerhetsmarginaler för att kunna stimulera ekonomin
              ytterligare om krisen skulle fördjupas i euroområdet.
            </seg>
          </u>
          <u>
            <seg>
              Fru talman! Sedan i somras ser vi en ökning av antalet varsel,
              och det beror i huvudsak på det jag nämnde inledningsvis om den
              svaga internationella tillväxten och det minskade antalet orderingångar.
              Sverige är ingen isolerad ö. Vi påverkas av vår omvärld. Krisen
              beror inte på att svenska företag har fel eller dåliga produkter.
              Den beror inte heller på att de anställda skulle ha fel kompetens.
              Den beror på saker som är utanför vår kontroll.
            </seg>
          </u>
          <u>
            <seg>
              Personer varslas som har hög kompetens, yrkeskunnande, erfarenheter
              och utbildningar. När man tittar på vilka det är som varslas är
              det viktigt att påminna sig om att vi har goda resurser för omställning.
              Det här är i grunden personer som står väl rustade och som redan
              i dag har ett arbete. Det innebär att med de omfattande resurser
              som Arbetsförmedlingen har, såväl ekonomiskt som personellt, och
              den större frihetsgrad som förmedlingen har finns det goda förutsättningar
              att hjälpa människor vidare. Det är Arbetsförmedlingens uppdrag
              att se till att de medel som myndigheten förfogar över fördelas
              så att de gör bäst nytta. Arbetsförmedlingen har stor erfarenhet
              av att hantera varsel och har väl upparbetade rutiner. Det krävs
              också ett nära och tätt samarbete med omställningsföretagen som
              hjälper personer som har blivit arbetslösa.
            </seg>
          </u>
          <u>
            <seg>
              Även om antalet varsel har stigit de senaste månaderna är det
              fortfarande en bra bit från de nivåer som rådde 20082009. När
              det var som värst låg varslen nästan på en fördubblad nivå jämfört
              med nu.
            </seg>
          </u>
          <u>
            <seg>
              Samtidigt vill jag poängtera att alla varsel inte behöver leda
              till uppsägningar, eftersom en del varsel tas tillbaka eller minskas.
              Alla uppsägningar leder i sin tur inte heller till arbetslöshet.
              Vi ska dessutom komma ihåg att även nu när vi ser varsel skapas
              det nya arbeten. I oktober anmäldes ytterligare 52 000 nya platser
              till Arbetsförmedlingen. Det gäller alltså att jobba med omställning,
              att satsa på människor och utbildning. Då klarar vi framtidens
              utmaningar.
            </seg>
          </u>
          <u>
            <seg>
              Den fortsatta oro vi ser i vår omvärld innebär att den ekonomiska
              utvecklingen dämpas och tillväxten blir lägre. För att möta detta
              har regeringen lagt en offensiv budget med reformer på drygt 23
              miljarder kronor just för att investera för jobben och för framtiden
              i Sverige. Så säkrar vi morgondagens jobb.
            </seg>
          </u>
          <note type="speaker">
            Anf. 72 YLVA JOHANSSON (S):
          </note>
          <u>
            <seg>
              Fru talman! Jag tror att det är nyttigt om vi här i riksdagen
              försöker sätta oss in i den situation man hamnar i om man blir
              varslad. Man drabbas av oro. Innan man själv blir varslad har
              man fått se flera av sina arbetskamrater gå de som hade visstidsanställningar,
              de som var vikarier och de som var från bemanningsföretag har
              redan försvunnit. Sedan kommer varslet för dem som är kvar, för
              dem som har de fasta tjänsterna. Det är människor som känner stor
              oro för sin framtid. Många har betalat till en arbetslöshetsförsäkring
              år efter år, månad efter månad för att ha en trygghet om det värsta
              händer och man förlorar jobbet.
            </seg>
          </u>
          <u>
            <seg>
              Den tryggheten har regeringen tagit bort med ett penndrag så
              att man nu inte bara känner oro för att behöva söka ett nytt jobb
              utan också för om man ska klara sin försörjning. Ska man klara
              hyran, ska man klara kostnaderna för huset, ska man klara att
              ta hand om sina barn eller ska man tvingas att söka socialbidrag?
            </seg>
          </u>
          <u>
            <seg>
              Man hör av sina vänner som har vänt sig till Arbetsförmedlingen
              att många av dem är mycket missnöjda eller inte har fått någon
              hjälp alls. Man vet att det har gjorts kraftiga nedskärningar
              i vuxenutbildningen och i arbetsmarknadsutbildningen. På många
              håll har också de mindre och medelstora högskolorna drabbats av
              stora nedskärningar. Det här vet man när man drabbas av varsel.
            </seg>
          </u>
          <u>
            <seg>
              Varselvågen är inte lika stor som den var hösten 2008, det är
              sant. Men utgångsläget är mycket värre, för arbetslösheten är
              nu på en väldigt hög nivå på nära 8 procent. Långtidsarbetslösheten
              har efter sex år med en borgerlig regering stigit katastrofalt.
              När regeringen tillträdde var antalet personer som varit arbetslösa
              mer än två år, och alltså varit riktigt länge från arbetsmarknaden,
              runt 26 00027 000 personer. I dag är det över 70 000 personer
              som står oerhört långt från arbetsmarknaden. Det syns också på
              att fas 3, som är regeringens viktigaste arbetsmarknadspolitiska
              åtgärd, fortsätter att växa lavinartat.
            </seg>
          </u>
          <u>
            <seg>
              Den budget som regeringen presenterade för ett par månader sedan
              var baserad på prognoser som man kan fråga sig om de var skrivna
              i ett parallellt universum. Regeringens prognoser skiljer sig
              från alla andras prognoser, och nu visar verkligheten att man
              har hamnat allt längre bort från det universum som de flesta av
              oss och de varslade befinner sig i.
            </seg>
          </u>
          <u>
            <seg>
              Regeringen gjorde i sin budget prioriteringen att lägga oerhört
              stora resurser på vidlyftiga skattesänkningar för de bolag som
              är mest lönsamma i dag. Det är att inte skaffa sig någon buffert
              för framtiden.
            </seg>
          </u>
          <u>
            <seg>
              Vi gjorde ett annat val. Vi har prioriterat de åtgärder som leder
              till nya jobb och som rustar människor att kunna ta de jobben.
              Vi socialdemokrater har också sagt att vi känner osäkerhet för
              framtiden och har tagit höjd genom en konjunkturbuffert i vårt
              budgetalternativ som går att använda.
            </seg>
          </u>
          <u>
            <seg>
              Herr talman! Det behövs ingen tilläggsbudget, för budgeten för
              nästa år är inte beslutad. Riksdagen ska inom kort ta ställning
              till ramarna, men det finns fortfarande möjlighet att anpassa
              ramarna till verkligheten. Det är vad jag vill uppmana till.
            </seg>
          </u>
          <u>
            <seg>
              Om vi lyssnar på arbetsmarknadsministern hör vi henne säga att
              hon känner empati för dem som varslas. Jag tror henne. Problemet
              är att de inte har någon nytta av den empatin när hon samtidigt
              säger att hon är nöjd och att regeringen redan lagt fram alla
              de förslag som behövs, de förslag som alltså är baserade på den
              prognos som säger att allt kommer att gå bra och arbetslösheten
              sjunka.
            </seg>
          </u>
          <u>
            <seg>
              Arbetsmarknadsministern säger också, helt överraskande, att hon
              är nöjd med och känner tillförsikt inför Arbetsförmedlingens beredskap.
              Det tror jag att hon är ganska ensam om. Arbetsförmedlingen är
              i dag den myndighet som har lägst förtroende av alla hos den svenska
              befolkningen. Arbetsförmedlingen är en myndighet som i dag inte
              har möjlighet att använda resurserna på det mest effektiva sättet
              för att rusta människor att kunna ta jobben. Arbetsförmedlingen
              är en myndighet som i dag skickar tillbaka pengar till regeringen,
              trots att vi har en skyhög arbetslöshet.
            </seg>
          </u>
          <u>
            <seg>
              Herr talman! Det krävs en förändrad satsning i den ekonomiska
              politiken för tillväxt och nya jobb. Men det krävs också akuta
              insatser för dem som i dag ställs utan jobb och som varslas. Där
              kräver vi en förbättrad arbetslöshetsförsäkring så att man inte
              dessutom ska behöva vara orolig för sin ekonomi när man söker
              ett nytt jobb. Vi kräver att man ska få hjälp av Arbetsförmedlingen
              från första dagen, och redan under varseltiden, med individuellt
              utformade insatser. Man ska ha rätt till utbildning för att rusta
              sig för de nya jobben.
            </seg>
          </u>
          <u>
            <seg>
              Den svenska arbetsmarknaden underpresterar. Riksbanken kom nyligen
              med en rapport som visar att matchningsproblemen bara växer. Det
              så kallade rekryteringsgapet är rekordstort. Det beror på en arbetsmarknadspolitik
              som nedprioriterar utbildning, och det betalar vi ett mycket högt
              pris för i dag.
            </seg>
          </u>
          <note type="speaker">
            Anf. 73 PER BOLUND (MP):
          </note>
          <u>
            <seg>
              Herr talman! I måndags besökte jag Ericsson här i Stockholm och
              träffade även representanter för facket. Där fick jag i verkligheten
              se effekterna av varslen. Över 1 500 medarbetare har blivit varslade
              om uppsägning, och både facket och företagsledningen uttryckte
              stor oro för utvecklingen. De vittnade också om den oro som många
              av de anställda känner.
            </seg>
          </u>
          <u>
            <seg>
              Dessa varsel är inget unikt för Stockholm och Ericsson, utan
              det sker runt om i vårt land. Det sker just nu i Säffle, Borlänge,
              Hallstavik, Luleå, Lund och på många andra ställen. Listan kan
              tyvärr göras lång. Många av våra stora, stabila företag varslar
              i dag Volvo, Telia, SSAB och många fler. Runt om i landet går
              i dag människor och är oroliga för sin framtid. Det är familjer
              som inte vet hur de ska få ihop ekonomin om bara några månader.
            </seg>
          </u>
          <u>
            <seg>
              Extra bekymmersamt är att de varselbesked som nu massivt kommer
              över landet kommer i en tid då vi redan har hög arbetslöshet.
              Den utvecklingen gör en redan allvarlig situation än allvarligare.
              Redan före varselvågen var runt 7,5 procent av svenskarna utan
              arbete, och nu tillkommer tiotusentals människor, vilket förvärrar
              situationen ytterligare. Det är djupt oroande.
            </seg>
          </u>
          <u>
            <seg>
              Vi anser att regeringen mött utvecklingen med passivitet, vilket
              oroar oss. Vi tror inte att det är rätt recept för framtiden.
              Den budget som regeringen lagt fram och som vi snart ska debattera
              i riksdagen bygger på orealistiska prognoser som säger att arbetslösheten
              kommer att sjunka snabbt och dramatiskt framöver. Det finns många
              tecken på att regeringens prognoser varit allvarligt felaktiga.
              I stället ser vi hur arbetslösheten i vårt land ökar. Riksbanken
              har i sina nya prognoser justerat ned siffrorna och tror nu på
              ökad arbetslöshet och lägre tillväxt jämfört med tidigare presenterade
              siffror.
            </seg>
          </u>
          <u>
            <seg>
              Regeringens budget, som bygger på felaktiga prognoser, innebär
              att man inte förberett samhället. Man har inte en politik för
              att ta hand om varselvågen. Tvärtom har regeringen på en del områden
              till och med förvärrat situationen. Vi tycker att Sverige förtjänar
              bättre. Under de senaste åren har regeringen gjort ändringar i
              våra trygghetssystem. Det har medfört att hundratusentals människor
              lämnat a-kassan. Dessutom har människor tvingats ut ur sjukförsäkringen.
            </seg>
          </u>
          <u>
            <seg>
              När varslen nu slår mot Sverige finns därmed hundratusentals
              människor som inte har möjlighet till ersättning vare sig från
              a-kassan eller från sjukförsäkringen. Det i sin tur innebär att
              en redan nedåtgående konjunktur kommer att gå nedåt ännu mer när
              man inte klarar av att hålla efterfrågan uppe. De människor som
              ekonomiskt kommer att gå på knä kommer inte att kunna efterfråga
              svenska produkter och tjänster. I stället är de hänvisade till
              kommunernas försörjningsstöd, vilket slår hårt mot en redan ansträngd
              kommunekonomi. Det är ännu ett exempel på att utvecklingen går
              åt fel håll.
            </seg>
          </u>
          <u>
            <seg>
              Regeringens styrning av Arbetsförmedlingen som tidigare talare
              tog upp lämnar mycket övrigt att önska, anser vi. I dag ser vi
              att Arbetsförmedlingen skulle vilja göra mer men tvingas lämna
              tillbaka resurser till regeringen eftersom de enligt sina direktiv
              inte kan anpassa sig till dagens verklighet med stora varsel och
              stora behov.
            </seg>
          </u>
          <u>
            <seg>
              Vi är bekymrade över att regeringen inte tagit fram en arbetsmarknadspolitik
              som förmår möta varslen. När varslen nu haglar och arbetslösheten
              stiger är det oerhört viktigt att kunna erbjuda aktiva utbildningsinsatser
              för att rusta dem som blir arbetslösa. Vi ser hur vi samtidigt
              som vi har en utveckling där arbetslösheten stiger har företag
              som skriker efter kompetent arbetskraft. Därför anser vi det vara
              direkt oansvarigt att inte göra stora satsningar på yrkesutbildningar,
              fler platser på komvux, ytterligare platser och bättre kvalitet
              vid universitet och högskolor. Det skulle vara en politik som
              offensivt förmådde möta varslen och såg till att rusta de människor
              som hamnar i arbetslöshet för det som arbetsmarknaden kräver.
            </seg>
          </u>
          <u>
            <seg>
              Tvärtom ser vi hur regeringens politik ställer människor utanför
              vår gemensamma trygghet och inte ger dem chansen att få den utbildning
              och den kompetens som behövs på dagens arbetsmarknad. En regering
              som talat mycket om vikten av att bekämpa utanförskapet har i
              högsta grad i stället bidragit till att tvinga ut nya grupper
              utanför arbetsmarknaden och vår gemensamma trygghet.
            </seg>
          </u>
          <u>
            <seg>
              Vi ser behov av att göra en omställning av politiken, att möta
              den ekonomiska nedgången och de ökande varslen med en aktiv politik
              för fler jobb. Vi tycker att det behöver göras stora insatser
              för att minska kostnaden för Sveriges företag att anställa. Därför
              har vi i vår budget föreslagit rejäla sänkningar av arbetsgivaravgiften.
              Det gäller både den generella arbetsgivaravgiften som riktar sig
              till alla företag och den som specifikt riktas sig till de små
              och medelstora företagen, där många av de senaste årtiondenas
              jobb skapats. Med all sannolikhet kommer utvecklingen att vara
              densamma även i framtiden.
            </seg>
          </u>
          <u>
            <seg>
              Våra små och medelstora företag behöver bättre villkor för att
              kunna behålla sina anställda och även kunna anställa nya människor.
              Det får de möjlighet till med Miljöpartiets budget men tyvärr
              inte med regeringens. Regeringen har i stället valt att prioritera
              en kraftig sänkning av bolagsskatten, som knappast är rätt sätt
              att möta en vikande konjunktur.
            </seg>
          </u>
          <u>
            <seg>
              Vi ser också stora behov att investera i omställningen av Sverige.
              Vi har en politik med åtgärder för att möta de långsiktiga behoven,
              för att möta klimat- och miljöutmaningarna. Det låter sig utmärkt
              kombineras med skapandet av nya jobb och företagsmöjligheter.
              Genom att göra stora investeringar i till exempel järnvägsutbyggnad,
              järnvägsunderhåll, utveckling av energisystemet, effektivisering
              av våra bostäder kunde vi skapa tiotusentals nya arbetstillfällen,
              vilka skulle vara mycket viktiga för att kunna möta varselvågen.
            </seg>
          </u>
          <u>
            <seg>
              Mot den aktiva politik som Miljöpartiet föreslår ställer regeringen
              en häpnadsväckande passivitet. Vi ser en arbetsmarknadsminister
              som står i tv och lovar att följa utvecklingen. Tyvärr lugnar
              det nog ingen. Vi behöver aktivt möta utvecklingen.
            </seg>
          </u>
          <note type="speaker">
            Anf. 74 CARL B HAMILTON (FP):
          </note>
          <u>
            <seg>
              Herr talman! Självklart är varselvågen djupt problematisk. Utgångsläget
              är dock inte så dumt. Vi har en väl fungerande svensk ekonomi
              med god tillväxt men med alltför hög strukturell långsiktig arbetslöshet.
              Ovanpå detta kommer nu varsel om en konjunkturbaserad ökad arbetslöshet
              10 300 personer i oktober, en arbetslöshet på strax över 7 procent.
              Dock vill jag understryka det som Statistiska centralbyrån, SCB,
              skrev i går, nämligen att den svagt positiva trenden för antalet
              sysselsatta i svensk ekonomi kvarstår i oktober 2012.
            </seg>
          </u>
          <u>
            <seg>
              Vilken är då diagnosen? Det är viktigt att ställa den rätt. Efterfrågan
              på svenska varor och tjänster faller hos kunder i andra länder.
              Svag efterfrågan och skuldproblem finns i dessa länder. Av varslen
              nu i oktober var ungefär 40 procent att hänföra till den konkurrensutsatta
              tillverkningsindustrin. Den ensam hade fler varsel än byggbranschen,
              handeln och den offentliga sektorn tillsammans. Detta är alltså
              fokuserat på den konkurrensutsatta tillverkningsindustrin.
            </seg>
          </u>
          <u>
            <seg>
              Den första försvarslinjen är att med all kraft söka häva den
              internationella ekonomiska krisen, särskilt i EU. Vi ska naturligtvis
              inte som land sitta på läktaren, utan vi ska aktivt, engagerat
              och kompetent delta i ansträngningarna att komma till rätta med
              de här ländernas problem, för att de snarast möjligt ska komma
              tillbaka och öka sin efterfrågan på varor och tjänster från Sverige.
            </seg>
          </u>
          <u>
            <seg>
              Jag tar upp och betonar detta eftersom Vänsterpartiet har kallat
              till denna debatt och det är det parti som tillsammans med Sverigedemokraterna
              hela tiden säger nej till att engagerat och kompetent arbeta för
              att lösa dessa problem på EU-nivå.
            </seg>
          </u>
          <u>
            <seg>
              Den andra försvarslinjen gäller kronkursen. Det är ett centralt
              problem i situationen med dessa varsel. Vi har en situation där
              många i konkurrensutsatt industri klagar på kronkursen och att
              kronan har stärkts det senaste året. Det som är den dramatiskt
              annorlunda situationen i dag jämfört med många andra gånger är
              att kronan nu stärks när konjunkturen faller; vanligtvis är det
              så att kronan försvagas. Företagen hamnar i ett skruvstäd med
              sämre efterfrågan och sämre konkurrensförmåga. Att kronan stärks
              beror i sin tur på att Sverige är en välskött stabil ekonomi och
              en trygg hamn för utländska investerare.
            </seg>
          </u>
          <u>
            <seg>
              Vi vill naturligtvis inte försvaga kronan genom att vansköta
              ekonomin. Men om Riksbanken sänkte räntan skulle det bli mindre
              lönsamt att hålla stora pengar i Sverige. Sannolikheten för en
              svagare krona skulle öka. Våra exportföretags konkurrenskraft
              skulle öka. Varslen skulle bli färre och arbetslösheten mindre.
            </seg>
          </u>
          <u>
            <seg>
              Nu är det så att Riksbanken har gjort ganska klart att en allt
              viktigare faktor för dem i räntepolitiken är att de måste hindra
              en ökning i hushållens upplåning och skuldsättning. Om beslut
              tas som minskar de samhällsekonomiska riskerna med hushållens
              skuldsättning öppnar det för en lägre riksbanksränta och därmed
              sannolikt en svagare krona och lägre arbetslöshet i just den typ
              av företag som i dag är mest varseldrabbade. Det går inte att
              komma runt att kronans förstärkning i dag är ett akut problem
              för många företag. Då talar jag om den konjunkturrelaterade varselvågen.
            </seg>
          </u>
          <u>
            <seg>
              Nästa försvarslinje är att driva en mer expansiv finanspolitik,
              det vill säga att i Keynes anda öka den inhemska efterfrågan för
              att på så sätt balansera den fallande internationella efterfrågan.
              Regeringen har på denna punkt identifierat ett reformutrymme på
              23 miljarder kronor. Det är Alliansens efterfrågestimulans som
              minskar arbetslösheten.
            </seg>
          </u>
          <u>
            <seg>
              Med tanke på retoriken här i dag skulle man kunna tro att oppositionspartierna
              står för en väsentligt större efterfrågeökning än Alliansen. Det
              hade varit logiskt, med tanke på den retorik som de har här och
              nu. Men icke! Tvärtom har oppositionen en svagare inhemsk efterfrågan
              i sina budgetförslag än Alliansen, det vill säga en politik som
              leder till fler varsel och högre arbetslöshet. Socialdemokraterna
              har 18 miljarder, det vill säga 5 miljarder lägre efterfrågan.
              Miljöpartiet och Vänsterpartiet har ca 4 miljarder lägre inhemsk
              efterfrågan. Oppositionens finanspolitik är splittrad, men den
              har ett gemensamt drag: Den skulle om den fick genomföras leda
              till fler varsel och färre jobb på grund av lägre efterfrågan.
            </seg>
          </u>
          <u>
            <seg>
              Nu är det inte bara saldot i finanspolitiken som spelar roll,
              utan även mixen av intäkter och utgifter. Vad gäller bolagsskatten,
              som varit uppe här, blir tidpunkten för Alliansens sänkning väldigt
              lämplig; den ska träda i kraft om en och en halv månad. Sänkningen
              stärker Sverigebaserade företags konkurrensläge och håller exporten
              uppe högre än den annars skulle vara.
            </seg>
          </u>
          <u>
            <seg>
              Man kan jämföra med oppositionen. Vänsterpartiet vill tvärtom
              höja bolagsskatten från och med den 1 januari. Socialdemokraterna
              och Miljöpartiet vill inte sänka den lika mycket som Alliansen.
              Företagens konkurrenssituation blir med oppositionens bolagsskatt
              sämre än med Alliansens. Det som förenar oppositionen är åter
              sämre konkurrenskraft, färre jobb och fler varsel.
            </seg>
          </u>
          <note type="speaker">
            Anf. 75 PER ÅSLING (C):
          </note>
          <u>
            <seg>
              Herr talman! Många människor runt om i Sverige nås nu av jobbiga
              besked om varsel. Vi ser en stark ökning. Ca 10 300 människor
              varslades om uppsägning under oktober månad. Motsvarande siffror
              för september var ca 7 300, enligt siffror från Arbetsförmedlingen.
              Hittills i år har 50 000 människor varslats. Samtidigt ska vi
              vara medvetna om att situationen inte är lika nattsvart som den
              var för några år sedan. År 2009 var det 115 000 människor som
              varslades. Det är klart att man måste tillägga att långt ifrån
              alla som varslas råkar ut för en uppsägning.
            </seg>
          </u>
          <u>
            <seg>
              Herr talman! Det finns också ljuspunkter. 52 000 nya jobb utannonserades
              i oktober, vilket är 2 000 fler än under samma månad föregående
              år. Drygt 48 000 personer fick någon form av arbete under oktober
              månad. I dag är ca tre och en halv miljon människor tillsvidareanställda
              på den svenska arbetsmarknaden. Det är i relation till det vi
              måste ställa den utveckling som har skett under senare månader
              med varsel. Den siffra som är aktuell för oktober, ca 10 000,
              kan jämföras med den nivå som gällde januari månad i år.
            </seg>
          </u>
          <u>
            <seg>
              Men den osäkerhet som vi nu ser i den globala ekonomin är fortsatt
              stor. Därför är det svårt att bedöma utvecklingen i den svenska
              ekonomin och på den svenska arbetsmarknaden. Den fortsatta krisen
              i södra Europa är i stor utsträckning en avgörande faktor för
              hur den svenska exporten ska kunna utvecklas framöver. Vi exporterar
              i dag tjänster och varor till ett värde som motsvarar halva bruttonationalprodukten.
            </seg>
          </u>
          <u>
            <seg>
              Men låt mig konstatera att regeringen prioriterar en ansvarsfull
              politik med starka statsfinanser. Det gör att vi kan prioritera
              jobbskapande insatser och även välfärdssatsningar i tider med
              dämpad ekonomisk tillväxt. Samtidigt satsar regeringen i den nyligen
              framlagda budgeten på kraftfulla investeringar i närtid och framtid.
            </seg>
          </u>
          <u>
            <seg>
              Vi ska också komma ihåg att senare års reformer har bidragit
              till att stärka den svenska arbetsmarknaden. Bland åtgärderna
              kan nämnas sänkta arbetsgivaravgifter för unga, utlandsfödda,
              funktionshindrade och pensionärer.
            </seg>
          </u>
          <u>
            <seg>
              Herr talman! För ett konkurrenskraftigt näringsliv i hela landet
              behövs satsningar i form av investeraravdrag, infrastruktursatsningar
              och sänkta företagsskatter. För de uppsagda och för ungdomar skulle
              jag vilja säga att Centerpartiets budgetprioriteringar i 2013
              års budget i form av utbyggd yrkeshögskola, permanentning av lärlingsutbildning
              och gymnasial yrkesutbildning är väldigt viktiga inslag.
            </seg>
          </u>
          <u>
            <seg>
              Sverige har goda förutsättningar att komma ur krisen. Samtidigt
              finns stora utmaningar. Konkurrensen från andra länder är knivskarp.
              Därför satsar vi på innovationer och minskade kostnader för att
              förstärka konkurrenskraften för svenskt näringsliv och därmed
              öka möjligheterna för företag att både behålla medarbetare och
              anställa.
            </seg>
          </u>
          <note type="speaker">
            Anf. 76 SVEN-OLOF SÄLLSTRÖM (SD):
          </note>
          <u>
            <seg>
              Herr talman! En varselvåg sveper just nu över Sverige. Allt fler
              människor ställs inför de dystra framtidsutsikterna att förlora
              sitt arbete.
            </seg>
          </u>
          <u>
            <seg>
              Med det sagt måste man ändå säga att situationen ännu inte är
              lika allvarlig som den var för fyra år sedan. Men det är illa
              nog. Denna morgon kunde vi läsa i Dagens Industri att Sverige
              förmodligen redan befinner sig i en recession. Det är långt ifrån
              regeringens egna glädjekalkyler.
            </seg>
          </u>
          <u>
            <seg>
              Vi har redan höga arbetslöshetstal. Vi har redan alltför många
              långtidsarbetslösa. Vi har redan alltför många som av olika anledningar
              inte kommer in på arbetsmarknaden. Vi har alltför många i ett
              permanent utanförskap. Dagens turbulenta arbetsmarknad med ett
              ökat antal varsel gör inte situationen bättre.
            </seg>
          </u>
          <u>
            <seg>
              Varför ser det ut som det gör? Vi fick situationen med den globala
              konkurrensen beskriven för oss. Det stämmer väl till stora delar.
              Men det är också så att det i dag inte skapas tillräckligt många
              nya riktiga jobb på den svenska arbetsmarknaden.
            </seg>
          </u>
          <u>
            <seg>
              Dagens arbetsmarknad ser inte riktigt ut som den gjorde för några
              decennier sedan. Behovet av strukturomvandlingar uppkommer inte
              med 10, 20 eller 30 års mellanrum. Den globala konkurrenssituationen
              kräver en arbetsmarknad i ständig förvandling.
            </seg>
          </u>
          <u>
            <seg>
              Ständigt nya branscher och ständigt nya företag utsätts för en
              allt hårdare internationell konkurrens. Behovet av förändring,
              förnyelse, utveckling och utbildning är oändligt och alltid pågående.
            </seg>
          </u>
          <u>
            <seg>
              Vi står ständigt inför nya vägskäl, och vilken väg ska vi välja?
              Vi kan antingen välja att stå stilla och välja att som skomakaren
              bli vid vår läst och att inte utvecklas, inte förnya, inte utbilda
              och inte förändra.
            </seg>
          </u>
          <u>
            <seg>
              Den vägen innebär att genom allt lägre löner, allt sämre arbetsvillkor,
              allt sämre arbetsmiljö och ständigt försämrade socialförsäkringssystem
              konkurrera på den globala låglönemarknaden.
            </seg>
          </u>
          <u>
            <seg>
              Herr talman! Det är uppenbart att det är just den vägen som alliansregeringen
              har valt. Vi Sverigedemokrater ställer inte upp på det vägvalet.
              Vi måste skapa ett Sverige där det är lätt och attraktivt att
              starta nya företag.
            </seg>
          </u>
          <u>
            <seg>
              Vi måste skapa ett Sverige där företagare vågar anställa, vågar
              satsa, vågar utveckla företaget och vågar växa. Det är ett Sverige
              där det är lätt att hitta kompetent personal med aktuell och adekvat
              utbildning som matchar företagens behov.
            </seg>
          </u>
          <u>
            <seg>
              Det är ett Sverige där företagande, karriärväxling och vidareutbildning
              även senare i arbetslivet blir ett naturligt steg men också möjligt.
              Det är just därför som vi i vår höstbudget har föreslagit en rad
              åtgärder som underlättar ett alternativt vägval och en annan väg
              än Alliansens Låglönesverige.
            </seg>
          </u>
          <u>
            <seg>
              Det är en framtid för Sverige där fler och ständigt nya företag
              skapas, där våra utbildningssystem ständigt ställs om för att
              motsvara arbetsmarknadens behov. Vi underlättar där för nya företag
              att växa, och där ges företagare modet att anställa.
            </seg>
          </u>
          <u>
            <seg>
              Herr talman! Vi har i vår budget föreslagit ett generellt grundavdrag
              på de sociala avgifterna där vi befriar nästan vart tredje mikro-
              och småföretag från arbetsgivaravgifter. Vi har också föreslagit
              ett sjuklöneavdrag där sjuklönekostnaderna blir noll för det genomsnittliga
              företaget för de första tio anställda.
            </seg>
          </u>
          <u>
            <seg>
              Vidare har vi föreslagit generösare regler för starta-eget-bidrag.
              Vi har föreslagit en ny anställningsform för lärlingar. Vi vill
              genomföra ytterligare ett jobbskatteavdrag för att öka hushållens
              efterfrågan.
            </seg>
          </u>
          <u>
            <seg>
              Vi vill förstärka den högre utbildningen med sammanlagt 7,7 miljarder
              under budgetperioden. Vi förstärker satsningar på yrkeshögskola
              och vuxenutbildning. Vi vill medverka till att ta nödvändiga steg
              för att bygga framtidens utbildningsväsen.
            </seg>
          </u>
          <u>
            <seg>
              Herr talman! Vi sverigedemokrater är medvetna om att detta inte
              räcker. Det behövs fler åtgärder och fler satsningar på företag,
              företagare, forskning och inom utbildningsväsendet. Det behövs
              bostäder, och det behövs infrastruktur.
            </seg>
          </u>
          <u>
            <seg>
              Vi är beredda att diskutera detta och för Sveriges skull samarbeta
              för att hitta rätt väg för Sverige. Men vi kommer aldrig att ställa
              upp på Alliansens nuvarande vägval med Låglönesverige.
            </seg>
          </u>
          <u>
            <seg>
              Vi ställer inte upp på att utstationerad arbetskraft från EU
              tillåts arbeta i Sverige för lägre löner och till sämre villkor
              än enligt de svenska kollektivavtalen. Vi ställer inte upp på
              alliansregeringens nuvarande fria arbetskraftsinvandring av lågutbildad
              och lågavlönad arbetskraft.
            </seg>
          </u>
          <u>
            <seg>
              Vi ställer inte upp på att det med regeringens och Miljöpartiets
              goda minne byggs upp en extremt svart låglönemarknad för illegala
              invandrare som för någon tia eller några tior i timmen utför något
              som skulle kunna vara ett reguljärt arbete för någon av Sveriges
              alla arbetslösa.
            </seg>
          </u>
          <note type="speaker">
            Anf. 77 ULLA ANDERSSON (V):
          </note>
          <u>
            <seg>
              Herr talman! Till skillnad från Carl B Hamilton tycker Vänsterpartiet
              att det är riktigt och viktigt att rädda jobben och att värna
              välfärden i EU. Carl B Hamiltons och EMU-ländernas linje har hittills
              varit att rädda bankerna och lämna folket som drabbas av den fruktansvärda
              krisen i sticket.
            </seg>
          </u>
          <u>
            <seg>
              Regeringsföreträdarna talar här som om de inte hade något ansvar
              för det som sker i Sverige. Det är en konjunkturnedgång som man
              inte kan göra så mycket åt. Men en regering har ansvar att agera.
            </seg>
          </u>
          <u>
            <seg>
              Det handlar om att ta ansvar för den befolkning som finns i landet
              och att ta ansvar för jobben. Om exporten sjunker stimulerar man
              den inhemska ekonomin, och behoven finns.
            </seg>
          </u>
          <u>
            <seg>
              Vi behöver bygga bort bostadsbristen. Vi behöver bygga bort den
              bristande tillgängligheten. Vi behöver investera i miljöteknik
              och energiomställning.
            </seg>
          </u>
          <u>
            <seg>
              Vi har äldre som inte får den omsorg som de behöver. Vi har unga
              som går ut skolan utan fullständiga betyg. Det finns saker att
              göra. Det finns ett ansvar att ta. Ta det!
            </seg>
          </u>
          <u>
            <seg>
              Carl B Hamilton och regeringen talar här om att de har antagit
              en så ansvarsfull budget. De sänker bolagsskatten. Hela 70 procent
              av det reformutrymme man har använt sig av går till sänkt bolagsskatt.
            </seg>
          </u>
          <u>
            <seg>
              Forskningen i OECD visar att sänkt bolagsskatt varken leder till
              fler jobb eller ökade investeringar. Det är helt enkelt ett sätt
              att stoppa ännu mer pengar i kapitalägarnas fickor.
            </seg>
          </u>
          <u>
            <seg>
              Det är kapitalägare som man kan läsa om i Dagens Industri och
              som sitter och planerar för en enorm aktieutdelning framöver.
              Det är er politik.
            </seg>
          </u>
          <u>
            <seg>
              Det är er politik som har lett till att det går elva arbetssökande
              på varje ledigt jobb i Sverige. Det går 18 arbetssökande på varje
              ledigt jobb i Gävleborg. I Trollhättan går det hela 22 arbetslösa
              på varje ledigt jobb. Ja, ni hörde rätt. Men regeringen anser
              att arbetslösheten är ett individuellt problem och inte ett strukturellt
              samhällsproblem.
            </seg>
          </u>
          <u>
            <seg>
              Denna regering drog ned på de arbetsmarknadspolitiska insatserna.
              Under den värsta och första fasen av krisen lade man endast en
              tredjedel på arbetsmarknadspolitiska insatser i förhållande till
              vad man gjorde under 90-talskrisen.
            </seg>
          </u>
          <u>
            <seg>
              Regeringen har skurit ned på de arbetsmarknadspolitiska insatserna
              med 64 procent sedan den tillträdde. På komvux skar man ned med
              18 procent. Det har lett till att matchningen på arbetsmarknaden
              är historiskt dålig, enligt Konjunkturinstitutet.
            </seg>
          </u>
          <u>
            <seg>
              Den höga strukturella arbetslösheten, Carl B Hamilton, är regeringens
              fel och ansvar och ingenting annat. Långtidsarbetslösheten har
              ökat med 70 procent sedan ni tillträdde. De som har varit arbetslösa
              i två år eller längre har ökat med hela 188 procent.
            </seg>
          </u>
          <u>
            <seg>
              Det är resultatet av er politik. Det är dags att ta ansvar. Det
              är dags att lägga fram en tilläggsbudget som på något sätt stimulerar
              den inhemska ekonomin och skapar förutsättningar för de arbetslösa
              att ta ett jobb och ger dem en utbildning. Det handlar om att
              ge dem rätten till en yrkesutbildning som är längre än sex månader
              och att ge dem de chanser som de behöver. Försvåra inte för dem!
            </seg>
          </u>
          <u>
            <seg>
              Era prognoser kritiserades redan när de lades fram. Mycket har
              hänt sedan dess. De var fel då, och de är ännu mer fel i dag innan
              vi ens har tagit budgeten. Det betyder att den budget som vi snart
              kommer att anta här i kammaren inte alls kommer att åtgärda de
              problem vi ser. LO lade nyligen fram en prognos som visar att
              vi kommer att få ungefär 100 000 fler arbetslösa än vad regeringen
              har prognostiserat. Det ger ett tydligt besked om att man behöver
              en annan politik. Det är därför vi kräver en tilläggsbudget från
              regeringen redan i detta läge.
            </seg>
          </u>
          <u>
            <seg>
              För det första skulle vi behöva en politik för full sysselsättning.
              Det borde vara det övergripande ekonomiska målet i Sverige. Det
              är det tyvärr inte, men vi menar att så ska det vara, och vi menar
              att penningpolitiken behöver kompletteras med ett sysselsättningsmål.
            </seg>
          </u>
          <u>
            <seg>
              För det andra behöver vi satsa mer på utbildning. Vi har föreslagit
              10 000 fler arbetsmarknadsutbildningar, framför allt för bristyrken.
              Vi vill se att alla under 25 år får rätt till en gymnasieutbildning
              med särskilt studiestöd. Vi vill se ett generationsväxlingsprogram.
            </seg>
          </u>
          <u>
            <seg>
              För det tredje vill vi se att de som drabbas av arbetslösheten
              får det bra ekonomiskt till dess att de får ett nytt jobb. Regeringen
              drar i den budget som snart ska antas ned med hela 3 miljarder
              kronor i ersättningarna till de arbetslösa trots att de blir fler.
              Ni har medvetet förstört a-kassan med motiveringen att arbetslösheten
              skulle bero på en alltför bra a-kassa. Men otryggheten skapar
              inga jobb. Den enda konsekvensen av en dålig a-kassa är att många
              får en dålig ekonomi och att efterfrågan i ekonomin sjunker. Såväl
              a-kassans tak och golv som villkor måste därför förbättras.
            </seg>
          </u>
          <u>
            <seg>
              För det fjärde, herr talman, behöver vi korttidsjobb. Under en
              allvarlig kris är det viktigt att de anställda ska kunna gå ned
              i arbetstid och få lön för denna tid. Den andra delen av arbetstiden
              ska de studera. Då ska staten kunna gå in och vara med och ersätta
              dem. På så sätt får vi en modell som under krisen skapar möjligheter
              för våra industriföretag och andra företag att stärka sin konkurrenskraft.
              Vi tycker inte att det är rimligt att vänta till 2014 med ett
              sådant förslag, som regeringen avser att göra. Vi lade fram detta
              för första gången under krisen 20082009. Nu sitter vi i slutet
              på 2012, och regeringen säger att förslaget ska komma 2014. Är
              inte de som hotas av varsel värda mer än så?
            </seg>
          </u>
          <u>
            <seg>
              Det finns möjligheter, och det finns förslag att ta. Det finns
              förslag om en politik som tar ansvar för fler jobb, som tar ansvar
              för de arbetslösa och som skulle kunna motverka en hel del av
              det som sker. Denna politik tycker jag att Vänsterpartiet i mångt
              och mycket har.
            </seg>
          </u>
          <note type="speaker">
            Anf. 78 PENILLA GUNTHER (KD):
          </note>
          <u>
            <seg>
              Herr talman! Ett varsel om uppsägning och en påföljande uppsägning
              är i många fall bland det mest påfrestande en människa kan vara
              utsatt för. De mest basala behoven hos oss människor är naturligtvis
              att ha någonstans att bo, något att kunna försörja sig på och
              mat på bordet. När denna trygghet hotas berörs inte bara den enskilda
              personen, utan familj, vänner och andra gemenskaper påverkas på
              en mängd olika sätt.
            </seg>
          </u>
          <u>
            <seg>
              Ett varsels många olika konsekvenser för den enskilde blir även
              kännbara för de arbetskamrater som finns kvar. Det handlar om
              en förlust av ett ekonomiskt slag, men kanske framför allt en
              förlust av gemenskap, trygghet och framtidstro. Det kan också
              innebära skuldkänslor, en oro för att det blir deras tur nästa
              gång och en oro för en ökad belastning av arbete för dem som är
              kvar.
            </seg>
          </u>
          <u>
            <seg>
              Ledningens kompetens och agerande för hur detta ska sluta för
              de anställda och hur det påverkar deras arbetsmiljö är naturligtvis
              av oerhörd vikt.
            </seg>
          </u>
          <u>
            <seg>
              Herr talman! Det som är intressant, inte minst i denna debatt,
              är Socialdemokraternas mantra på sistone: mer utbildning åt folket.
              Jag kan inte säga emot det faktum att ett livslångt lärande ska
              innehålla en mängd möjligheter att utveckla personers kompetens.
              Det kan gälla komplettering av betyg på komvux, en extra kurs
              på högskolan eller en hel utbildning på tre år på universitetet.
              Det kan också handla om påfyllnad av tidigare kunskaper eller
              nya kunskaper genom studieförbund, folkhögskolor och andra utbildningar.
            </seg>
          </u>
          <u>
            <seg>
              Det som blir extra intressant i Socialdemokraternas och Ylva
              Johanssons resonemang är att detta parti, inte minst Johansson
              själv, har varit ansvarig för skol- och utbildningspolitiken under
              lång tid i det här landet. Hela Ylva Johanssons tid som skolminister
              präglades av en nonchalans gentemot praktisk kunskap. Man ansåg
              sig vara arbetarnas parti, men nedvärderade i stället arbetet
              och den kompetens som arbetarna hade. Målet var att alla, det
              vill säga alla , skulle vara högskolebehöriga utan att man tog
              hänsyn till personliga förutsättningar och därmed behovet av olika
              pedagogiska metoder och upplägg av såväl praktik som teori, inte
              minst lärlingssystem.
            </seg>
          </u>
          <u>
            <seg>
              Jag vet att vår utbildningspolitiska talesperson fick utstå en
              hel del kritik i den här kammaren av dåvarande S-regering för
              att vara kunskapsfientlig när hon förde fram de praktiska gymnasieprogrammens
              betydelse.
            </seg>
          </u>
          <u>
            <seg>
              Vad skördar vi då för frukter av den tidigare förda socialdemokratiska
              politiken? Vi har fått en förlorad generation som inte har tillgodogjort
              sig en utbildning som hade kunnat leda till jobb i dag.
            </seg>
          </u>
          <u>
            <seg>
              I dag ser vi fortfarande hur de praktiska programmen, yrkesprogrammen,
              på gymnasiet väljs bort trots att det råder en jättestor brist
              på plåtslagare, elektriker, byggare etcetera. Hade inte S förmåga
              att förutse följderna av sin egen politik då, och kan de inte
              heller se konsekvenserna av den i dag?
            </seg>
          </u>
          <u>
            <seg>
              Om inte S-politiken hade drivits dithän den gjorde hade vi haft
              en ung generation som hade arbetat och haft 1015 års erfarenhet
              från de yrken där det råder brist på kompetens i dag. När Johansson
              och övriga socialdemokrater säger att den enda lösningen på företagens
              problem och arbetsmarknadens behov är att utbilda känns det som
              ett yrvaket uppvaknande till den bistra verkligheten.
            </seg>
          </u>
          <u>
            <seg>
              Ylva Johansson nämnde förut att hon undrade om Alliansen och
              regeringen lever i ett parallellt universum. Men faktum är att
              det helt enkelt handlar om att befinna sig i verkligheten, där
              man är, oavsett i vilket universum man är, Ylva Johansson!
            </seg>
          </u>
          <u>
            <seg>
              Herr talman! Merparten av de varsel som har kommit under året
              gäller stora industriföretag med ett exportberoende, som vi har
              hört här. Det handlar också i huvudsak om koncerner med verksamhet
              även i andra länder, främst i Europa. Men även byggsektorn och
              handeln har på sina håll känt av varselvågen. De ca 2 200 personer
              som har varslats i små företag, alltså varsel för färre än fem
              personer i ett företag, är ofta underleverantörer till stora företag.
              Av naturliga skäl påverkas även de liksom andra företag i den
              bygd där de verkar.
            </seg>
          </u>
          <u>
            <seg>
              De varselsiffror som vi har hört för septemberoktober har fått
              många olika bedömare och fackföreningar att känna samma oro som
              fanns hösten och vintern 20082009. Men parallellerna är, trots
              de höga siffrorna, inte särskilt tydliga. I så fall hade det finansiella
              systemet brakat ihop. Utan en fungerande kreditgivning och så
              vidare fungerar inte affärslivet. Dagens svårigheter ser inte
              ut så i vårt land. Däremot gör de det inom andra EU-länder, vilket
              vi är väl medvetna om.
            </seg>
          </u>
          <u>
            <seg>
              Effekterna av den tilltagande lågkonjunkturen kan trots detta
              bli nog så besvärliga. Avmattningen i en omvärld som försöker
              spara sig ur krisen innebär att efterfrågan på svenska produkter
              minskar. Oavsett vad vi tycker om det innebär det till syvende
              och sist att varslen ökar och därmed också förmodligen uppsägningar
              som leder till arbetslöshet.
            </seg>
          </u>
          <u>
            <seg>
              En viktig diskussion tror jag kommer att handla om vilka löneökningar
              företagen eller ekonomin som helhet tål under de närmaste åren
              för dem som faktiskt har jobb eller kommer att få jobb. Detta,
              herr talman, kommer jag att återkomma till i nästa inlägg.
            </seg>
          </u>
          <note type="speaker">
            Anf. 79 Arbetsmarknadsminister HILLEVI ENGSTRÖM (M):
          </note>
          <u>
            <seg>
              Herr talman! Vi är överens om att vi ser en stor oro i vår omvärld
              en kris som är inne på femte året och som påverkar Sverige. Den
              påverkar Sverige som nation, svenska företag och många anställda.
              Det är nog ingen som vet just nu hur långvarig och hur djup krisen
              är. Men vi vet att utvecklingen är fortsatt allvarlig, och vi
              vet att tillväxten dämpas och att det får konsekvenser för företagen,
              framför allt för de anställda.
            </seg>
          </u>
          <u>
            <seg>
              Alliansens förda politik har bidragit till att den svenska tillväxten
              och sysselsättningen har utvecklats bättre än i de flesta andra
              EU-länder. Därför kan Alliansen möta inbromsningen i ekonomin
              med reformer på ytterligare 23 miljarder kronor. Det är reformer
              som bidrar till att stärka den svenska ekonomin på lång sikt och
              som stöder återhämtningen i ekonomin.
            </seg>
          </u>
          <u>
            <seg>
              Vi kan göra aktiva insatser för jobb, utbildning och omställning,
              insatser som många andra EU-länder bara kan drömma om.
            </seg>
          </u>
          <u>
            <seg>
              Vad är då oppositionen svar för att möta skuldkrisen och dess
              effekter på arbetsmarknaden?
            </seg>
          </u>
          <u>
            <seg>
              I Socialdemokraternas budgetmotion lyser affärsplanen med sin
              frånvaro. De fortsätter på den inslagna vägen genom att nedmontera
              arbetslinjen. Deras förslag riskerar tvärtom att dämpa efterfrågan
              och fördjupa nedgången, försämra arbetsmarknaden och cementera
              utanförskapet. De föreslår minskade förutsättningar för ROT- och
              RUT-avdrag. Det drabbar den privata tjänstesektorn som är så väldigt
              viktig just nu. De föreslår höjda inkomstskatter och fördubblade
              sociala avgifter för våra ungdomar när de ska ut på arbetsmarknaden.
              Socialdemokraterna föreslår en fördubblad restaurangmoms och höjda
              bolagsskatter.
            </seg>
          </u>
          <u>
            <seg>
              Jag väntar fortfarande på att Socialdemokraterna ska komma med
              några konkreta förslag som skapar jobb och som underlättar för
              företag att möta den internationella konkurrensen. Deras skattechock
              på 30 miljarder kronor för företag och hushåll imponerar inte.
            </seg>
          </u>
          <u>
            <seg>
              Herr talman! Vad föreslår Vänsterpartiet, som har initierat dagens
              debatt? Jo, Vänsterpartiet vill genomföra mycket stora skattehöjningar,
              förändringar i jobbskatteavdraget, höjda sociala avgifter för
              ungdomar, höjd bolagsskatt, återinförd förmögenhets-, fastighets-,
              arvs- och gåvoskatt. Det rör sig om ungefär 90 miljarder kronor
              i höjda skatter. Särskilt hårt skulle våra ungdomar drabbas av
              Vänsterns politik.
            </seg>
          </u>
          <u>
            <seg>
              Tala om för mig: Hur har ni tänkt att högre kostnader för företagen
              ska få fler ungdomar i arbete? Hur kan ungdomars jobb räddas kvar
              om företagens kostnader ökar?
            </seg>
          </u>
          <u>
            <seg>
              Det gemensamma för de rödgröna partierna är nedmonteringen av
              arbetslinjen och höjda skatter för hushåll, vanliga människor
              och företag. Ni vill tillsammans höja skatterna med mellan 30
              och 90 miljarder kronor. De beräkningar som ekonomerna på Finansdepartementet
              har gjort visar att oppositionens politik hotar mellan 50 000
              och 100 000 jobb på lång sikt.
            </seg>
          </u>
          <u>
            <seg>
              Herr talman! Är det en politik för jobb?
            </seg>
          </u>
          <note type="speaker">
            Anf. 80 YLVA JOHANSSON (S):
          </note>
          <u>
            <seg>
              Herr talman! Arbetsmarknadsministern säger att vi kan göra insatser
              för utbildning och omställning. Ja, det kan vi, men problemet
              är att regeringen inte gör det. Regeringen har gjort en helt annan
              prioritering och lagt fram som sin största reform att kraftigt
              sänka bolagsskatten för de mest lönsamma företagen.
            </seg>
          </u>
          <u>
            <seg>
              Arbetsmarknadsministern ägnar sig åt att beskriva socialdemokratisk
              politik på ett felaktigt sätt. Vi vill inte alls höja bolagsskatten.
              Vi föreslår en sänkning av bolagsskatten, dock inte lika stor
              som den regeringen föreslår. Vi anser att det behövs pengar också
              till andra insatser för att rusta de arbetslösa att kunna ta de
              lediga jobben.
            </seg>
          </u>
          <u>
            <seg>
              Problemet för regeringen är att man litar mer på sina egna prognoser
              från Finansdepartementet än vad man bryr sig om verkligheten.
              Arbetsmarknadsministern kommer tillbaka till det nu igen. Det
              är dags att öppna ögonen och se verkligheten såsom den ser ut.
              Vi har en oerhört hög och allvarlig arbetslöshet, och den ökar
              nu. Varselvågen är utgångspunkten för den här debatten, och den
              kommer också i ett utgångsläge som är mycket allvarligt. Regeringen
              har tillåtit långtidsarbetslösheten att växa dramatiskt under
              de år som regeringen har haft makten.
            </seg>
          </u>
          <u>
            <seg>
              Regeringen återkommer till att Sverige är ett litet exportberoende
              land, och det är klart att vi är. Det är ingen nyhet. Det har
              vi varit länge. Förutsättningen för att regera Sverige är att
              vi är ett litet exportberoende land. Det är många andra saker
              som är förutsättningar för att regera Sverige. Om man inte gillar
              de förutsättningarna kanske man inte heller ska regera. Det är
              så det ser ut. Man har att lägga fram en politik för den verklighet
              som finns.
            </seg>
          </u>
          <u>
            <seg>
              Carl B Hamilton har läst våra ekonomiska förslag dåligt. Vi lägger
              fram starkare förslag för att stimulera den inhemska efterfrågan.
              Det är ett begrepp som kanske inte alla förstår. Vad är att stimulera
              den inhemska efterfrågan? Jo, det handlar om att fler människor
              ska kunna köpa varor och tjänster så att hjulen här på hemmaplan
              snurrar.
            </seg>
          </u>
          <u>
            <seg>
              Vi vill lägga resurser på mer pengar i plånboken för pensionärerna,
              på höjda barnbidrag, på höjda studiebidrag, på förbättrade försäkringar
              i sjukförsäkringen och arbetslöshetsförsäkringen och på höjda
              underhållsstöd. På så sätt får fler människor pengar för att kunna
              konsumera. Regeringen väljer i stället att göra vidlyftiga skattesänkningar
              för lönsamma bolag.
            </seg>
          </u>
          <u>
            <seg>
              Vi vill också lägga stora resurser på den gemensamma efterfrågan
              på hemmaplan. Det handlar om infrastruktur, bostäder, forskning
              och utveckling. Det är viktigare för att stimulera ekonomin, och
              det behövs i det här läget.
            </seg>
          </u>
          <u>
            <seg>
              Jag vill återkomma till utbildningen. Regeringen är förmodligen
              den enda i världen som väljer att möta ett allvarligt konjunkturläge
              med mindre utbildning och sänkt ambitionsnivå på utbildningens
              område.
            </seg>
          </u>
          <u>
            <seg>
              Jag väljer att tolka Penilla Gunther så att hon talar mot bättre
              vetande. Det hon säger stämmer inte alls med verkligheten. Jag
              har haft ansvaret för utbildningspolitiken i en socialdemokratisk
              regering. Då hade vi en kraftig lågkonjunktur, och då gjorde vi
              en unik satsning på vuxenutbildning. Det är den största satsningen
              som något land någonsin har gjort på vuxenutbildning. Den hette
              Kunskapslyftet och innebar en enorm förändring för 800 000 människor.
              Forskningen har också visat att den kraftigt stärkte deras förutsättningar
              på arbetsmarknaden.
            </seg>
          </u>
          <u>
            <seg>
              Vi hade också en politik för grundskolan och gymnasieskolan där
              vi hade väsentligt högre andel ungdomar som klarade målen i gymnasieskolan.
              Sedan den här regeringen tillträdde har den sjunkit kraftigt.
              År efter år sjunker resultaten i både grundskolan och gymnasieskolan.
              Då väljer den här regeringen att sänka ambitionsnivån för yrkesprogrammen
              så att vi nu har tappat ungefär 30 procent av de sökande till
              yrkesprogrammen i de större kommunerna. Ungdomar vill inte välja
              en återvändsgränd. Det borde inte heller regeringen göra.
            </seg>
          </u>
          <note type="speaker">
            Anf. 81 PER BOLUND (MP):
          </note>
          <u>
            <seg>
              Herr talman! I inlägg efter inlägg slår sig regeringspartierna
              för bröstet för det som de hävdar att de gör för att möta varselvågen.
              De kritiserar också bland annat Miljöpartiet för den politik som
              vi för. Jag vill gärna bemöta några av de påståenden som kommer.
            </seg>
          </u>
          <u>
            <seg>
              Carl B Hamilton försöker att göra bilden ljusare, och jag tror
              att många människor inte känner igen den. Han säger att utgångsläget
              inte är så dumt. Det verkar mest handla om att kronkursen skulle
              vara det stora problemet på den svenska arbetsmarknaden i dag.
              Jag tror inte att det är en verklighet som särskilt många känner
              igen sig i. Det finns många problem som behöver lösas med politiska
              åtgärder, och tyvärr kommer inte regeringen med de förslagen.
            </seg>
          </u>
          <u>
            <seg>
              Carl B Hamilton väljer också att bara titta på reformutrymmet
              och inte alls fundera på hur det utrymmet används. Vi tycker att
              det är märkligt. Det är ganska uppenbart för de flesta ekonomiska
              bedömare att en bra konjunkturåtgärd handlar om att till exempel
              göra det billigare att anställa människor men inte om att sänka
              skatter som bolagsskatten. Carl B Hamilton hittar nog väldigt
              få ekonomiska bedömare som tycker att det är en bra konjunkturåtgärd.
            </seg>
          </u>
          <u>
            <seg>
              Jag vill också peka på de åtgärder som regeringen skulle kunna
              vidta men som inte kommer. Jag tycker att man till exempel mycket
              snabbt behöver se över regelverket för Arbetsförmedlingen och
              göra det möjligt för Arbetsförmedlingen att vidta fler åtgärder
              och använda de resurser man får sig tilldelade på ett aktivt sätt.
              Tyvärr förhindrar regeringens regler att Arbetsförmedlingen i
              dag kan vara den aktiva part på arbetsmarknaden som den skulle
              behöva vara och som de arbetslösa har ett stort behov av.
            </seg>
          </u>
          <u>
            <seg>
              Vi beskylldes för att vilja höja skatterna rejält vi använder
              aktivt miljöskatter och klimatskatter för att ställa om Sverige
              och se till att det blir en modernisering av svenskt näringsliv
              och svensk ekonomi men det stämmer inte när det gäller skatter
              på arbete och näringsliv. Vi vill inte höja de skatterna, utan
              vi vill i stället omfördela de skattesänkningar som regeringen
              föreslår.
            </seg>
          </u>
          <u>
            <seg>
              Vi tycker att de prioriteringar som regeringen gör är mycket
              märkliga. Vi tycker inte att en bolagsskattesänkning är högst
              prioriterad nu. Vi vill använda de pengarna för att göra andra
              typer av lättnader för företagen. Vi tycker att det är en naturlig
              utgångspunkt att fråga företagarna själva vilka behov de har för
              att de ska kunna behålla människor i anställning och för att kunna
              anställa nya människor. Det är så vi utformar vår politik.
            </seg>
          </u>
          <u>
            <seg>
              När man frågar företagarna själva är det ett par punkter som
              återkommer gång på gång, och de kommer även från branschorganisationerna
              för småföretagare och medelstora företag. Det handlar om att få
              tillgång till kompetent arbetskraft. Man behöver möta det behovet
              genom att se till det finns möjligheter för de arbetslösa att
              skaffa den kompetens som småföretagarna skriker efter i dag.
            </seg>
          </u>
          <u>
            <seg>
              Vi föreslår fler platser i yrkesutbildningen så att man kompetenshöjer
              de människor som i dag är arbetslösa. Det skulle vara ett sätt
              att svara både för de arbetslösas och för företagens behov.
            </seg>
          </u>
          <u>
            <seg>
              Vi ser också att man behöver skapa bättre ekonomiska möjligheter,
              till exempel göra det billigare att anställa. Därför föreslår
              vi en sänkning av arbetsgivaravgiften. Vi föreslår att man slopar
              sjuklöneansvaret för de små företagen, som är en stor hämsko som
              många företagare återkommer till. Detta är någonting som gör att
              de inte vågar anställa.
            </seg>
          </u>
          <u>
            <seg>
              Jag vill också tala om nästa varselvåg som kan riskera att drabba
              Sverige. Det är kommunsektorn som riskerar att få sämre ekonomi
              när nu konjunkturen vänder nedåt, och de riskerar att vara tvungna
              att säga upp människor. Här har regeringen tidigare gjort väldigt
              stora misstag när man sade nej till de tillskott till kommunsektorn
              som vi föreslog under lång tid för att möta den förra varselvågen
              som kom 20082009. Vi krävde hela tiden höjda anslag till kommunsektorn.
              Regeringen sade nej, nej, nej, och när man till slut var tvungen
              att ge upp den linjen och säga ja så var det för sent. Kommunerna
              hade redan lagt sina budgetar och tvingats sparka människor.
            </seg>
          </u>
          <u>
            <seg>
              Min fråga till arbetsmarknadsministern och övriga företrädare
              för regeringspartierna är: Kommer ni att göra om samma misstag
              igen? Kommer ni att vänta för länge så att en ny varselvåg kommer
              från kommunsektorn i stället för att komma med aktiva åtgärder
              för att försöka möta den typen av utveckling på arbetsmarknaden?
              Det vore väldigt olyckligt att göra om samma misstag en gång till.
            </seg>
          </u>
          <note type="speaker">
            Anf. 82 CARL B HAMILTON (FP):
          </note>
          <u>
            <seg>
              Herr talman! Om man nu diskuterar varselvågen och inte några
              andra problem är det viktigt att man ställer rätt diagnos, det
              vill säga att efterfrågan faller i utlandet och att vi har olika
              försvarslinjer som vi kan använda till detta.
            </seg>
          </u>
          <u>
            <seg>
              Jag ska emellertid i huvudsak ta fasta på det som Ulla Andersson
              talade om på slutet, alltså frågan om korttidsarbete, som ju är
              en idé som man kan säga tvingade sig fram i samband med den förra
              krisen 2008, 2009 och 2010. Det är ett system som också kräver
              deltagande av parterna på arbetsmarknaden. Tanken är att det ska
              användas vid en djup och temporär kris. Det är lätt att säga,
              men frågan är vad djup och temporär är. Det måste definieras.
              Det blir då en arbetstidsförkortning med lägre inkomst, eventuellt
              och förhoppningsvis i kombination med utbildning, och staten ska
              fylla ut en del av kostnaderna.
            </seg>
          </u>
          <u>
            <seg>
              Det här är ganska komplicerade frågor som det är viktigt att
              man går igenom ordentligt, för det har ju starka effekter i olika
              riktningar. Vi kan alltså hoppas att ett förslag läggs fram till
              Finansdepartementet i december, men det finns också intressen
              hos andra anställda i andra företag som inte är i den här situationen,
              och det måste man också ta hänsyn till liksom till skattebetalarna.
            </seg>
          </u>
          <u>
            <seg>
              Jag tror att effektiviteten i den här åtgärden med korttidsarbete
              beror väldigt mycket på hur man utformar den så att den är flexibel
              och verkligen passar den individuella situationen i olika företag
              i olika situationer.
            </seg>
          </u>
          <u>
            <seg>
              Nu är inte detta någon kungsväg till låg arbetslöshet ens i en
              konjunkturnedgång. Det är väldigt viktigt att understryka det.
              Det kan vara ett effektivt bidrag i många situationer, men det
              är inte en nyckel till alla problem. Den här idén har funnits
              under många år i Tyskland, men lägg märke till att den inte har
              införts i Sverige trots att man har känt till möjligheten. Socialdemokratiska
              regeringar har inte infört det. LO har tidigare inte heller krävt
              detta.
            </seg>
          </u>
          <u>
            <seg>
              Varför? Jo, för att det finns några invändningar. Låt oss analysera
              dessa invändningar och undanröja dem genom att fundera ut ett
              system som passar just Sveriges arbetsmarknad och svenska partsförhållanden
              på arbetsmarknaden och testa olika lösningar i förhandlingar med
              parterna.
            </seg>
          </u>
          <u>
            <seg>
              Det är också viktigt att här nämna att vi har gjort upp i finansutskottet
              om att Anders Borg ska komma dit för att diskutera bland annat
              korttidsarbete men också den aktuella ekonomiska situationen inklusive
              de prognoser som det talas om här.
            </seg>
          </u>
          <u>
            <seg>
              Jag tror ändå att det är bra att gå tillbaka till diagnosen att
              det är efterfrågan från omvärlden som faller. Vad kan vi då göra
              för att motverka det? En försvarslinje är kronkursen. Jag upprepar
              det. En annan är att driva en expansiv finanspolitik. Då är det
              så, och det finns ingen möjlighet att undvika den iakttagelsen,
              att regeringen har angett ett reformutrymme på 23 miljarder, medan
              oppositionen har angett lägre tal. Det innebär att er finanspolitik
              är mindre expansiv, och det leder till att ni får fler varsel
              och större arbetslöshet.
            </seg>
          </u>
          <u>
            <seg>
              Det är riktigt, Per Bolund, att bolagsskatten egentligen inte
              är att se som en konjunkturåtgärd. Men tajmningen denna gång,
              om man gör det nu, den 1 januari, blir närmast perfekt. Det är
              därför som det är viktigt att göra denna insats omgående.
            </seg>
          </u>
          <note type="speaker">
            Anf. 83 PER ÅSLING (C):
          </note>
          <u>
            <seg>
              Herr talman! Vi har möjligheterna och resurserna att möta en
              ökad arbetslöshet. Sedan Centerpartiet och Alliansen fick förnyat
              förtroende att bilda regering 2010 har viktiga insatser skett
              på Arbetsförmedlingens område. Låt mig ta några exempel.
            </seg>
          </u>
          <u>
            <seg>
              Arbetsförmedlingen har stor erfarenhet av att hantera varsel
              och har väl upparbetade rutiner.
            </seg>
          </u>
          <u>
            <seg>
              Herr talman! Oppositionen har hittills erbjudit en återgång till
              den politik som Ylva Johansson och den dåvarande regeringen förde
              fram till 2006 som trots högkonjunktur hade mycket svårt att pressa
              ned arbetslösheten.
            </seg>
          </u>
          <u>
            <seg>
              Centerpartiet vill föra en diskussion kring de modeller som fungerar
              i länder som på många sätt liknar Sverige. Österrike och Tyskland
              är ett par av de länder i vår närhet som vi kan lära av. Österrike
              har Europas lägsta arbetslöshetstal, 4,4 procent i september,
              kombinerat med en låg ungdomsarbetslöshet. En stor framgångsfaktor
              som förs fram i den österrikiska debatten är att man har ett väl
              fungerande utbildningssystem med inslag av praktik och olika lärlingsutbildningar.
            </seg>
          </u>
          <u>
            <seg>
              Tyskland är ett annat exempel. Arbetslösheten var 5,4 procent
              i september. Man har genom en serie arbetsmarknadsreformer som
              påbörjades tidigt 2012 förbättrat den tyska arbetsmarknaden. Sverige
              kan ta del av den tyska strategin med fokus på yrkesutbildning
              som spelat en betydelsefull roll i utformningen av landets ekonomiska
              strategi.
            </seg>
          </u>
          <u>
            <seg>
              Herr talman! Med en pågående skuldkris i vår närhet måste vi
              våga vända på alla stenar så att vi hittar fler verktyg för att
              förhindra arbetslöshet och att arbetslösheten biter sig fast så
              att vi kan komma till rätta med en oacceptabelt hög ungdomsarbetslöshet.
            </seg>
          </u>
          <note type="speaker">
            Anf. 84 SVEN-OLOF SÄLLSTRÖM (SD):
          </note>
          <u>
            <seg>
              Herr talman! Först vill jag rätta Carl B Hamilton som far med
              lite osanning. Han är mycket väl medveten om att Sverigedemokraterna
              har betydligt större reformutrymme än regeringspartierna. Det
              beror ju på att vi gör besparingar på andra utgiftsområden, som
              är heliga kor för regeringspartierna.
            </seg>
          </u>
          <u>
            <seg>
              Herr talman! Många av dem som nu varslas, många som nu går ut
              i arbetslöshet kommer till en verklighet som inte kännetecknas
              av det som vi anser vara en av grundpelarna i ett välfärdssamhälle,
              ett väl utbyggt trygghetssystem för arbetslösa, där omställningsförsäkringen
              a-kassan är själva basen.
            </seg>
          </u>
          <u>
            <seg>
              Många, väldigt många, står i dag utanför a-kassan. Få, väldigt
              få, får i dag ut 80 procent av sin tidigare inkomst från a-kassan
              allt beroende på förändringar som regeringen har genomfört i a-kassan.
              Regeringens förändringar kommer ur föreställningen att arbetslösa
              är lata och inte vill ta utannonserade jobb. Genom att minska
              ersättningen och ställa större krav på de arbetslösa tror man
              att man ska kunna tvinga dessa lata arbetslösa ut på arbetsmarknaden.
            </seg>
          </u>
          <u>
            <seg>
              Herr talman! Det är ett synsätt som vi sverigedemokrater inte
              ställer upp på. De allra flesta arbetslösa vill inget annat än
              att få jobba och försörja sig själva. De allra flesta arbetslösa
              vill inte leva på det Alliansen kallar bidrag.
            </seg>
          </u>
          <u>
            <seg>
              Det stora problemet i dag är inte det fåtal som eventuellt utnyttjar
              systemet. Det stora problemet är alla de arbetslösa som har svikits
              av alliansregeringen, alla de för vilka a-kassan inte är den omställningsförsäkring
              den var tänkt att vara, alla de som inte ges möjlighet att under
              en kortare tid av arbetslöshet klara sin försörjning.
            </seg>
          </u>
          <u>
            <seg>
              Vi sverigedemokrater har föreslagit ett höjt tak i a-kassan till
              900 kronor per dag. På så sätt får fler verkligen ut 80 procent
              av tidigare inkomst. På så sätt kan fler verkligen leva på a-kassan
              vid tillfällig arbetslöshet.
            </seg>
          </u>
          <u>
            <seg>
              Vidare har vi föreslagit en obligatorisk, solidariskt finansierad
              a-kassa, där alla som kvalificerar sig för ersättning också får
              det, ungefär som sjukförsäkringen fungerar i dag. Det är inte
              bra vare sig för samhället eller för den enskilde att man från
              dag ett måste söka arbete i hela landet och inom andra sektorer
              än man har erfarenhet från och utbildning för.
            </seg>
          </u>
          <u>
            <seg>
              För att på bästa sätt tillvarata människors kompetens förespråkar
              vi en återgång till 100-dagarsregeln. Deltidsarbete är en av de
              bästa vägarna till heltidsarbete. Därför ska den som är heltidsarbetslös
              och tar ett deltidsjobb inte straffas med färre ersättningsdagar
              från a-kassan. Vi vill höja antalet ersättningsdagar för de deltidsarbetslösa
              från 75 till 300.
            </seg>
          </u>
          <u>
            <seg>
              Herr talman! Samtliga fyra oppositionspartier föreslår i sina
              respektive budgetar för 2013 förstärkningar av a-kassan. Det finns
              således en majoritet för att förändra a-kassan i positiv riktning.
              Nuvarande budgetregler medger inte att man plockar ut enskilda
              anslag ur ramarna och på så sätt får en majoritet för enskilda
              anslag, men a-kassan är viktig. A-kassan är mycket viktig. Jag
              tycker att det är synd att man inte ens försöker. Genom ett utskottsinitiativ
              eller genom att komma överens om helheten för ramarna såväl som
              för anslagen finns en möjlighet att förändra a-kassan. Men då
              krävs det också en vilja till förändring, en vilja till dialog.
              Ett initiativ till en sådan dialog måste komma från Socialdemokraterna.
            </seg>
          </u>
          <u>
            <seg>
              Socialdemokraterna drömmer sig tillbaka till den tid då de var
              starka, statsbärande och tog ansvar. Tyvärr verkar man inte vilja
              genomföra sin egen politik, i alla fall inte med fel stöd. I dag
              är Socialdemokraternas politik och retorik viktigare än ett faktiskt
              resultat och förbättrade villkor för många människor. Det tycker
              jag är synd. Det är ett svek mot Socialdemokraternas väljare.
            </seg>
          </u>
          <note type="speaker">
            Anf. 85 ULLA ANDERSSON (V):
          </note>
          <u>
            <seg>
              Herr talman! Visst är det så att finans- och EMU-krisen är en
              stor orsak till det vi nu ser och att efterfrågan därför sjunker
              i våra exportföretag. Det blir så när man stramar åt så oerhört
              mycket för väldigt många människor som faktiskt inte har orsakat
              den här krisen och också väljer att rädda banker i stället. Att
              rädda banker har varit regeringens linje, och det var också både
              Folkpartiets och Moderaternas linje att vi skulle vara med i EMU-projektet.
              Men svenska folket tog stort ansvar, både ekonomiskt och demokratiskt,
              och insåg vart det skulle leda.
            </seg>
          </u>
          <u>
            <seg>
              Herr talman! Nu har LO kommit med en ny prognos, liksom Konjunkturinstitutet
              och Arbetsförmedlingen. Alla säger att regeringens siffror inte
              håller. LO har en prognos som säger att ungefär 50 000 fler kommer
              att vara arbetslösa nästa år och 100 000 fler än regeringen har
              prognostiserat år 2014. Jag vill fråga ansvarig minister: Är det
              inte dags att ta ansvar och inse fakta, se verkligheten? Man kan
              faktiskt erkänna att man har gjort fel och därmed också kanske
              formulera en politik som leder till att ett antal jobb kan räddas
              och att de arbetslösa kan få bättre chanser.
            </seg>
          </u>
          <u>
            <seg>
              Om vi tittar på vad regeringens politik faktiskt har lett till
              kan vi också se varför vi får högre intäkter än regeringen har.
              Vi avvisar nämligen väldigt många av regeringens reformer. Sänkt
              restaurangmoms kostar 5 miljarder kronor per år men har inte lett
              till fler jobb, enligt Statistiska centralbyrån. Sänkt arbetsgivaravgift
              för unga är en dyr och ineffektiv reform enligt alla bedömare
              och har troligtvis inte heller lett till några fler jobb. Det
              kostar 15 miljarder kronor per år.
            </seg>
          </u>
          <u>
            <seg>
              Jobbskatteavdraget kostar ungefär 80 miljarder kronor per år,
              och regeringen säger att det någon gång i framtiden kan ge några
              hundra tusen jobb. Okej, vi säger att vi köper att det ger hundra
              tusen jobb. Då har de kostat nästan 1 miljon kronor per jobb.
              Och det har betalats genom att vi har färre anställda i kommunsektorn,
              vi har en sönderslagen sjukförsäkring, en sönderslagen arbetslöshetsförsäkring,
              enorma inkomstklyftor och en hög långtidsarbetslöshet.
            </seg>
          </u>
          <u>
            <seg>
              Sänkt bolagsskatt ger inga nya jobb. Det är ingen konjunkturåtgärd,
              snarare en osolidarisk handling, eftersom många länder sitter
              i en väldigt svår situation och skulle behöva öka sina skatteintäkter.
              Bolagsskatten kunde ha varit en sådan möjlighet, men regeringen
              väljer att sticka kniven i ryggen på de länderna i stället.
            </seg>
          </u>
          <u>
            <seg>
              Ni har förstört a-kassan. Ungefär 150 000 arbetslösa personer
              står utan någon ersättning alls. När ni tillträdde hade åtta av
              tio inskrivna på Arbetsförmedlingen ersättning från a-kassan.
              I dag är det tre av tio. Det är den viktigaste stabilisatorn i
              en lågkonjunktur, enligt samtliga ekonomiska bedömare, men ni
              har valt att slå sönder den och ställa arbetslösa människor utan
              ersättning.
            </seg>
          </u>
          <u>
            <seg>
              Vänsterpartiet väljer i stället att lägga fram en budget för
              fler jobb. Vi satsar väldigt mycket pengar på att förbättra välfärden.
              Vi tycker att de äldre behöver en bättre omsorg. Därför tycker
              vi att vi kan anställa fler undersköterskor. Vi tycker att de
              unga behöver en bättre utbildning och föreslår en stor satsning
              på fler lärare i skolan. Vi tycker att vi behöver bygga bort bostadsbristen
              och föreslår ett stort investeringsstöd för byggande av nya hyresrätter.
            </seg>
          </u>
          <u>
            <seg>
              Vi tycker att det är viktigt att göra en energiomställning och
              möta klimatkrisen. Vi satsar därför stort på solenergi, vindkraft
              och så vidare. Vi satsar på miljöteknik.
            </seg>
          </u>
          <u>
            <seg>
              Det är just arbetslösheten som är det stora samhällsproblemet
              i dag och därför lägger vi fram en budget som tar sikte på det.
              Hundra tusen nya jobb behövs, och det behövs en stor satsning
              på utbildning i det Sverige som finns i dag. Den här krisen riskerar
              att bli värre än krisen 2008 och 2009, eftersom utgångsläget är
              så mycket sämre i vår omvärld, men också i Sverige, eftersom vi
              har en enormt hög strukturell arbetslöshet. 250 000 personer,
              det vill säga en kvarts miljon människor, är långtidsarbetslösa.
              Nu kommer de än längre ifrån arbetsmarknaden på grund av den här
              varselvågen.
            </seg>
          </u>
          <u>
            <seg>
              Ta ansvar, regeringen! Lägg fram en tilläggsbudget! Se till att
              Sverige faktiskt kan få en bättre framtid!
            </seg>
          </u>
          <note>
            I detta anförande instämde Lars Ohly och Lena Olsson (båda V).
          </note>
          <note type="speaker">
            Anf. 86 PENILLA GUNTHER (KD):
          </note>
          <u>
            <seg>
              Herr talman! När man hör Vänsterpartiets Ulla Andersson undrar
              man ju om det är en budgetdebatt ånyo eller om syftet faktiskt
              är att ha en debatt om varsel och vad de beror på. Det är en fråga
              jag faktiskt måste ställa.
            </seg>
          </u>
          <u>
            <seg>
              Jag fick en retorisk fråga av Ylva Johansson förut, om jag talade
              mot bättre vetande. Nej, om det ändå hade varit så väl. Jag tror
              inte att jag talade mot bättre vetande när jag sade att den tidigare
              socialdemokratiska regeringen, där Ylva Johansson själv ingick
              som skolminister, var emot, mer eller mindre i alla fall, yrkesutbildningar
              i gymnasiet.
            </seg>
          </u>
          <u>
            <seg>
              Jag håller med om att Kunskapslyftet var bra. Det ska du ha kredd
              för, Ylva Johansson. Men att stå här och säga att du har verkat
              för att fler ska genomgå yrkesutbildningar så att det inte ska
              vara brist på folk i praktiska yrken, med oerhörda matchningsproblem,
              är mycket märkligt. Det är märkligt om du ärligt säger att du
              har medverkat till att det inte råder brist på folk.
            </seg>
          </u>
          <u>
            <seg>
              Däremot är jag glad och stolt över att vi har en regering som
              har uppmärksammat behovet av utbildning genom att skapa 18 000
              nya utbildningsplatser. Där har vi faktiskt inte minst yrkeshögskolan,
              som har goda utbildningsresultat.
            </seg>
          </u>
          <u>
            <seg>
              Sedan finns lärlingsprogram och praktikplatser på gång. Vi vet
              också att Arbetsförmedlingen har mycket pengar och många platser
              kvar, inte minst i alla de program som finns för att få utbildning
              och praktik för ett yrke. Tyvärr är det så att för de platsförlagda
              utbildningarna finns inte företag och verksamheter i det offentliga
              som vill ta emot eleverna. Det är ett stort problem.
            </seg>
          </u>
          <u>
            <seg>
              Herr talman! För att återgå till själva ämnet. Det handlar om
              att motverka varsel. Det gäller för företagen att få förutsättningar
              att leva och verka i Sverige på ett bättre sätt.
            </seg>
          </u>
          <u>
            <seg>
              Jag var företagsrådgivare under några år innan jag började i
              riksdagen. Jag vet att det svåraste inte är att starta själva
              företaget. Då är man full av entusiasm och idéer för hur det ska
              gå till. Det svåra är att fortsätta att driva företaget vidare
              över det första året och sedan att våga anställa den första i
              personalen.
            </seg>
          </u>
          <u>
            <seg>
              Alliansregeringen har sedan 2006 arbetat med att försöka förstärka
              företagarnas möjligheter även för detta genom att sänka egenavgifter,
              arbetsgivaravgifter, slopa medfinansiering av sjukförsäkring och
              så vidare. Inte minst finns i förslaget till budget en skattelättnad
              på investeringar genom ett så kallat investeraravdrag.
            </seg>
          </u>
          <u>
            <seg>
              Den sänkta bolagsskatten är viktig för hur vi ska få utländska
              företag som har verksamhet i Sverige att tycka att det är intressant
              att vara kvar. Jag fick belägg för det senast i går när jag medverkade
              i en debatt om läkemedelsindustrin i Sverige. Många av företagen
              har inte svenska ägare utan i stället utländska ägare med intressen
              i Sverige som tycker att Sverige är ett bra land att vara i. Låt
              oss ge dem förutsättningar att fortsätta tycka att Sverige är
              ett bra land att vara i.
            </seg>
          </u>
          <note type="speaker">
            Anf. 87 Arbetsmarknadsminister HILLEVI ENGSTRÖM (M):
          </note>
          <u>
            <seg>
              Herr talman! Som jag tidigare har tagit upp har regeringen lagt
              fram en kraftfull budget. Jag kan påminna om att den ännu inte
              har trätt i kraft, utan den gäller från den 1 januari nästa år.
              Att då börja tala om en tilläggsbudget känns märkligt.
            </seg>
          </u>
          <u>
            <seg>
              Något som vi ibland glömmer bort är att vi talar om människor.
              Det är mycket diskussioner om vad som är bäst för alla. Jag tror
              att vi måste inse att alla personer är olika. Personer som i dag
              riskerar att bli arbetslösa har många gånger en gedigen och bra
              utbildning. Därför är kanske inte utbildning alla gånger rätt
              medicin. Det gäller, precis som Carl B Hamilton var inne på, att
              ställa rätt diagnos och ge rätt insats till rätt person. Det ska
              vara individuellt utformade insatser.
            </seg>
          </u>
          <u>
            <seg>
              Många personer har en gedigen grund att stå på. Låt oss inte
              glömma bort det. Ge varje person stöd och hjälp. Det förvånar
              mig en smula att Ylva Johansson väljer att bortse från all den
              kompetens som finns hos de närmare 12 000 medarbetarna på Arbetsförmedlingen.
              Jag vet att de gör ett i det stora hela bra och gediget arbete.
              Man har höjt kompetensen. Man rekryterar uteslutande personer
              med högskolebehörighet. Man har större frihetsgrad och kan redan
              i dag ge insatser från första dagen till de personer som löper
              risk för långtidsarbetslöshet, till exempel omställning i form
              av arbetsmarknadsutbildning.
            </seg>
          </u>
          <u>
            <seg>
              Hur blir det mer arbeten i Sverige, Ylva Johansson, om det blir
              dubbelt så dyrt att anställa våra ungdomar och dra ned på det
              som gör Sverige starkt, det vill säga tjänstesektorn, de jobb
              som inte försvinner utomlands som ni vill försämra förutsättningarna
              för?
            </seg>
          </u>
          <note type="speaker">
            Anf. 88 YLVA JOHANSSON (S):
          </note>
          <u>
            <seg>
              Herr talman! Arbetsmarknadsministern säger att utbildning kanske
              inte alltid är rätt medicin. Nej, det kanske det inte alltid är.
              Problemet med regeringens politik är att det nästan aldrig är
              rätt medicin. När vi ser hur arbetsmarknaden förändras och det
              rekryteringsgap som har blivit ett allt större problem på svensk
              arbetsmarknad är det uppenbart att det brister i både grundskolan,
              gymnasieskolan, vuxenutbildningen och arbetsmarknadsutbildningen.
              Det gäller även de nedskärningar ni gör i högskolan. De påverkar,
              och de är ett allvarligt skäl till att det ser ut som det gör.
            </seg>
          </u>
          <u>
            <seg>
              De 12 000 medarbetarna på Arbetsförmedlingen har själva vittnat
              om att de inte kan använda sin kompetens fullt ut. Fackförbundet
              ST gjorde en stor undersökning. Där sade de anställda på Arbetsförmedlingen
              själva att de ägnar alltmer tid åt kontroll och disciplin och
              allt mindre tid åt att rusta de arbetslösa för att ta jobben.
            </seg>
          </u>
          <u>
            <seg>
              Släpp arbetsförmedlarna fria! Ge friare tyglar så att man kan
              använda resurserna i stället för att skicka tillbaka dem till
              Regeringskansliet, så att det går att satsa på utbildning för
              alla dem som kan och vill gå in i utbildning. De är många.
            </seg>
          </u>
          <u>
            <seg>
              När det fanns en gymnasieskola med yrkesutbildningar, Penilla
              Gunther, som gav grund för vidare studier fanns väsentligt fler
              sökande till programmen. Sedan har ni har gjort om gymnasieskolan,
              och det var bara en vecka sedan vi hade en särskild debatt i riksdagen
              om att det är så få ungdomar som vill välja utbildningarna eftersom
              ni har byggt in en återvändsgränd.
            </seg>
          </u>
          <u>
            <seg>
              Herr talman! Jag började med att tala om dem som i dag blir varslade.
              Jag föreslog att vi ska försöka sätta oss in i den situationen.
              Jag vill påminna om den igen. Den trygghet man själv kan påverka
              om man har betalat till en arbetslöshetsförsäkring månad efter
              månad, år efter år, har den här regeringen med ett penndrag ryckt
              undan grunden för. Man vill gå in i en utbildning, men de utbildningsplatserna
              finns inte längre.
            </seg>
          </u>
          <u>
            <seg>
              De som i dag blir varslade är beroende av politiska beslut, inte
              i första hand av politiska debatter. Jag vill uppmana regeringspartierna
              att tänka om när det gäller budgetförslagen och rusta Sverige
              att klara det allvarliga läge vi nu befinner oss i.
            </seg>
          </u>
          <note type="speaker">
            Anf. 89 PER BOLUND (MP):
          </note>
          <u>
            <seg>
              Herr talman! Miljöpartiet har konsekvent försökt ha en konstruktiv
              roll i svensk politik. Därför har vi också sagt ja till de reformer
              som regeringen har föreslagit som vi tror kan bidra till att minska
              arbetslösheten och göra folk anställbara. Det kan handla om sänkt
              moms på tjänster, ROT-avdrag, RUT-avdrag, investeraravdrag och
              många andra exempel. Men vi tycker inte att de räcker. Regeringens
              politik är inte tillräckligt aktiv för att möta den oroande situation
              vi ser på arbetsmarknaden.
            </seg>
          </u>
          <u>
            <seg>
              Vi behöver förbättra villkoren för Sveriges företagare att anställa.
              Vi behöver sänka arbetsgivaravgiften, ta bort oron för sjuklöneansvaret
              och skapa bättre möjligheter för företagare att behålla anställda
              i Sverige. Där kommer inte regeringen med nödvändiga reformer.
            </seg>
          </u>
          <u>
            <seg>
              Vi behöver också göra stora samhällsinvesteringar för att se
              till att efterfrågan på arbetare hålls uppe i Sverige. Miljöpartiet
              föreslår att vi ska satsa 15 miljarder mer än regeringen på järnvägen
              under de kommande fyra åren. Det skulle ge många nya arbetstillfällen.
              Vi föreslår att det ska göras en rejäl satsning på att rusta upp
              Sveriges miljonprogram, minska energislöseriet och förbättra boendestandarden.
              Det skulle ge många arbetstillfällen inom de områden där arbetslösheten
              i dag är skyhög och stiger.
            </seg>
          </u>
          <u>
            <seg>
              Vi föreslår investeringar i en bättre skola och en bättre äldreomsorg,
              som också gör att kommunerna kan fortsätta att ha människor anställda
              och kanske till och med anställa nya människor.
            </seg>
          </u>
          <u>
            <seg>
              Vi föreslår en energiomställning till ett förnybart energisystem,
              som enligt en ny studie skulle ge 60 000 nya jobb i Sverige.
            </seg>
          </u>
          <u>
            <seg>
              Inget av det här möter regeringen med tillräckliga satsningar.
            </seg>
          </u>
          <u>
            <seg>
              Vi föreslår också att vi ska möta en kommande risk för en varselvåg
              även från kommunsektorn, som jag är orolig över. Vi har tidigare
              sagt att i konjunkturnedgångar drabbas industrin först och i ett
              senare skede kommunsektorn. Det här behöver vi möta aktivt. Miljöpartiet
              föreslår 7 miljarder mer till kommunsektorn i allmänna bidrag
              under fyra år. Det är för att undvika en varselvåg även från kommunerna.
            </seg>
          </u>
          <u>
            <seg>
              Vi behöver helt enkelt en regering som kan förutse ekonomins
              svängningar och möta en ekonomisk nedgång med aktiv politik i
              stället för att bara passivt se på.
            </seg>
          </u>
          <note type="speaker">
            Anf. 90 CARL B HAMILTON (FP):
          </note>
          <u>
            <seg>
              Herr talman! Jag började mitt första inlägg med att tala om den
              internationella miljön, och jag ska fortsättningsvis peka på att
              situationen skulle förvärras väsentligt med oppositionens politik.
            </seg>
          </u>
          <u>
            <seg>
              Just beträffande EU-perspektivet, som Ulla Andersson också har
              tagit upp, tror jag att man måste påminna sig om den nya nationalismen
              i Europa, där de svenska företrädarna är Vänsterpartiet och Sverigedemokraterna.
              Det är de två partierna som vill att Sverige ska gå ur EU och
              som vid varje möjligt tillfälle bekämpar de ansträngningar som
              görs på EU-nivå för att förbättra situationen. Med den politiken
              hade det blivit ett kaos i utländsk efterfrågan på svenska varor
              och tjänster, det som är den faktor som har utlöst varselvågen.
            </seg>
          </u>
          <u>
            <seg>
              Jag vill också påminna om Ulla Anderssons sätt att söka överpröva
              demokratiska regeringars och församlingars beslut och strävanden
              i Europa. När man ser dessa länder där människor lider, har stora
              problem, demonstrerar, får se sänkta pensioner och sänkta löner
              är de trots allt demokratier. Ulla Andersson fördömer den politiken.
              Jag gör inte det, utan jag säger att Sverige ska söka stödja demokratiskt
              fattade beslut i andra länder. Det är lite övermaga och överbeskäftigt
              att säga att Vänsterpartiet i Sverige har en större legitimitet
              och en större förmåga än dessa demokratiskt valda församlingar
              att se vad som är bäst och rätt i deras länder. Med den politiken
              hade det blivit lite bättre politik även i Europa.
            </seg>
          </u>
          <note type="speaker">
            Anf. 91 PER ÅSLING (C):
          </note>
          <u>
            <seg>
              Herr talman! Ekonomi handlar mycket om psykologi, förväntningar,
              bedömningar och vad som väntar runt hörnet. Den ekonomiska kräftgång
              som Europa i dag befinner sig i väger tungt i varselstatistiken,
              men läget ser mycket varierande ut i olika branscher. Alla varsel
              leder inte heller till uppsägning, men för varje enskild person
              är det ändå en kris att bli varslad.
            </seg>
          </u>
          <u>
            <seg>
              Varselstatistiken visar ingen dramatisk kris för Sverige i dag,
              och vi ser att det finns politiska möjligheter att på ett kraftfullt
              sätt med den politik som alliansregeringen bedriver möta de utmaningar
              som vi står inför.
            </seg>
          </u>
          <u>
            <seg>
              År 2013 kommer att påverkas av höstens varselvåg men också av
              att det är svårt för nya att ta sig in på arbetsmarknaden och
              av att vi ser strukturella förändringar. Det visar också ett stort
              behov av att fortsätta långsiktiga reformer på den svenska arbetsmarknaden.
              Det finns reformer som kan genomföras för att förbättra den svenska
              arbetsmarknaden som inte kostar några pengar. Här måste vi tordas
              ta den politiska debatten och titta på vad som går att göra på
              det området.
            </seg>
          </u>
          <u>
            <seg>
              Låt mig avslutningsvis tacka för debatten och tacka Vänstern
              och Ulla Andersson för initiativet.
            </seg>
          </u>
          <note type="speaker">
            Anf. 92 SVEN-OLOF SÄLLSTRÖM (SD):
          </note>
          <u>
            <seg>
              Herr talman! Återigen: Jag vet inte om det beror på kunskapsbrist
              eller om man medvetet far med osanning, men Sverigedemokraterna
              vill inte lämna EU:s inre marknad. Däremot har vi synpunkter på
              dess avarter. Att vi vill lämna överstatligheten i övrigt när
              det gäller utrikespolitiken är en annan fråga.
            </seg>
          </u>
          <u>
            <seg>
              Jag vill göra ytterligare ett medskick till regeringen när det
              gäller SAS.
            </seg>
          </u>
          <u>
            <seg>
              SAS problem i dag handlar inte bara om SAS och dess anställda
              utan väldigt mycket om svenskt företagande, inte minst i Norrland
              och glesbygden, som jag kommer från. Många flyglinjer hotas i
              framtiden om det går illa för SAS. Utan reguljära flyglinjer till
              många av de norrländska städerna hotas stora delar av vår basindustri,
              och det måste vi verkligen tänka på och göra någonting åt om det
              blir så illa. Inte minst i Östersund har vi sett effekten att
              vi inte vet från en dag till en annan om vi har en fungerande
              flyglinje.
            </seg>
          </u>
          <u>
            <seg>
              I det uppkomna läget gäller det att alla är beredda att ta ansvar.
              Läget kräver pragmatism, dialog, samarbete och ansvarstagande.
              Den blunda-och-hoppas-strategi som Alliansen tidigare använt här
              i riksdagen duger inte längre. Regeringen måste förankra sin politik
              hos en riksdagsmajoritet. Regeringen måste också vara beredd att
              ompröva sin politik.
            </seg>
          </u>
          <u>
            <seg>
              Vi sverigedemokrater är alltid beredda till samarbete och dialog,
              men jag anar att regeringen likt Socialdemokraterna hellre sviker
              sina väljare och sviker svenska folket än får igenom sin politik
              med vår hjälp.
            </seg>
          </u>
          <u>
            <seg>
              Hur det än är med den saken gäller det nu för regeringen att
              ta ansvar, att söka breda lösningar med eller utan oss sverigedemokrater.
              Blunda-och-hoppas-strategin är ingen bra strategi i det här läget.
              Den är nästan lika förkastlig som idén om Låglönesverige. Vi kan
              inte och kommer aldrig att kunna konkurrera globalt med låga löner.
              Miljarder människor världen runt är beredda att utföra ditt arbete
              för en dagslön som är mindre än vad du får betala för en kopp
              kaffe på en bensinmack.
            </seg>
          </u>
          <u>
            <seg>
              Kasta den liberala framtidsdrömmen om ett Låglönesverige i papperskorgen
              och ta ansvar!
            </seg>
          </u>
          <note type="speaker">
            Anf. 93 ULLA ANDERSSON (V):
          </note>
          <u>
            <seg>
              Herr talman! Carl B Hamilton måste väl vara den ende som inte
              ser att det är kaos i Europa och EMU-länderna, och just det på
              grund av det politiska prestigeprojektet EMU och att man sätter
              räddande av bankerna främst.
            </seg>
          </u>
          <u>
            <seg>
              Till Kristdemokraterna skulle jag vilja säga att det är märkligt
              att inte se att ekonomisk politik, jobb och arbetslöshet hänger
              ihop. Det är just det som detta handlar om hur man använder den
              ekonomiska politiken för att bygga ett land och ta ansvar för
              dess befolkning. Ni har valt att sänka skatterna. Vi har valt
              att sätta jobben främst. Det är den stora skillnaden.
            </seg>
          </u>
          <u>
            <seg>
              I Sverige hade vi 55 000 varsel fram till oktober. 26 000 industrijobb
              har försvunnit. 40 procent av industriföretagen förväntar sig
              ytterligare nedgångar och en tredjedel av byggföretagen. Det går
              11 arbetslösa på varje ledigt jobb i Sverige. I Trollhättan går
              det 22 arbetslösa på varje ledigt jobb. Vi har 250 000 långtidsarbetslösa.
              Det är detta Sverige som de varslade möter.
            </seg>
          </u>
          <u>
            <seg>
              Ja, Hillevi Engström, vi är alla olika. Men det finns några gemensamma
              linjer. Vi vill alla ha ett jobb och kunna försörja oss själva.
              Vi vill alla kunna känna en ekonomisk trygghet om olyckan är framme
              och vi skulle förlora vårt jobb. Vi vill alla ha möjligheten att
              komma tillbaka till arbetsmarknaden, att få en utbildning, att
              få en omskolning. Vi vill helt enkelt ha ett jobb.
            </seg>
          </u>
          <u>
            <seg>
              Och vi vill alla ha en politik som tar ansvar för jobben, för
              arbetslösheten och för vår gemensamma framtid. Det har vi inte
              i dag. Det är det denna debatt handlar om. Vi kan inte ha en ekonomisk
              politik som bygger på att vi ska ha massarbetslöshet. Det har
              vi inte råd med. Full sysselsättning måste bli det överordnade
              ekonomiska målet för den ekonomiska politiken. Då får vi ett Sverige
              som kommer att utvecklas, få en bättre ekonomisk tillväxt och
              ta till vara varje människa. Det behöver vi.
            </seg>
          </u>
          <note>
            I detta anförande instämde Lars Ohly (V).
          </note>
          <note type="speaker">
            Anf. 94 PENILLA GUNTHER (KD):
          </note>
          <u>
            <seg>
              Herr talman! Ulla Andersson behöver inte beskriva situationen
              i Trollhättan. Eftersom jag bor där är det kanske lite överflödigt.
            </seg>
          </u>
          <u>
            <seg>
              Ylva Johansson pratade om att Alliansen hade byggt in en återvändsgränd
              i yrkesprogrammen på gymnasiet. En återvändsgränd kan man åtminstone
              ta sig ur, Ylva Johansson. Det är värre med ett parti som sätter
              stoppskyltar på det mesta och inte kommer framåt över huvud taget.
              Man stoppar till exempel möjligheterna för kvinnor att välja arbetsgivare
              genom att inte tycka om LOV.
            </seg>
          </u>
          <u>
            <seg>
              Där har man, vad jag förstår, ett kraftigt stöd från Vänsterpartiet.
              Man vill inte stötta nyföretagande inom en bransch där man hellre
              bekymrar sig över de stora företagen och deras eventuella vinster.
              Man ser inte att det finns möjlighet att starta små företag som
              faktiskt kan ge människor arbete.
            </seg>
          </u>
          <u>
            <seg>
              Det är svårt att förstå debatten i dag om varsel. Skulle jag
              vara åhörare eller titta på tv på den här debatten skulle jag
              nog undra: Har det verkligen handlat om orsakerna till varsel
              i Sverige i dag, eller har det handlat om något helt annat?
            </seg>
          </u>
          <u>
            <seg>
              Orsaken till varsel är, precis som vi delvis har pratat om här
              i dag, just detta med omvärlden. Det handlar om företagens villkor
              att verka i Sverige.
            </seg>
          </u>
          <u>
            <seg>
              Under debatten fick jag besked om att ytterligare 350 personer
              i min egen hemstad kommer att gå i pension eller på annat sätt
              inte arbeta kvar på företaget längre. Det är klart att det är
              ett bekymmer i dag, och det måste vi se.
            </seg>
          </u>
          <u>
            <seg>
              Men det gynnar inte dem som det handlar om som blir varslade
              och kanske så småningom arbetslösa att säga att de åtgärder som
              ändå genomförs inte räcker till. Låt oss vara mer konstruktiva
              än så framöver, för individernas skull!
            </seg>
          </u>
          <note type="speaker">
            Anf. 95 Arbetsmarknadsminister HILLEVI ENGSTRÖM (M):
          </note>
          <u>
            <seg>
              Herr talman! Jag vill tacka för en intressant och viktig debatt
              som vi har haft här i kammaren och också tacka för de besked som
              har lämnats, som visar på alternativen i svensk politik.
            </seg>
          </u>
          <u>
            <seg>
              I Sverige har vi en alliansregering som sätter jobben främst,
              en regering som vill att alla människor ska kunna få ett jobb
              utifrån sin egen förmåga. Vi värnar arbetslinjen, och det har
              betydelse. Vi kan se trots att vi är i en allvarlig situation
              att sysselsättningen har ökat och att utanförskapet har minskat.
              Fler har kommit in på arbetsmarknaden och vill arbeta jämfört
              med 2006.
            </seg>
          </u>
          <u>
            <seg>
              Men vi lider också av en orolig världsekonomi och en låg efterfrågan
              på svenska exportprodukter. Vi ser varsel som kommer och ställer
              krav på tydliga prioriteringar, för jobb och omställning, utbildning
              och reformer som stärker den svenska ekonomin på lång sikt och
              stöder återhämtningen i ekonomin.
            </seg>
          </u>
          <u>
            <seg>
              Med de reformer som vi har lagt fram i budgetpropositionen för
              2013 tar vi ytterligare steg i vår kamp för full sysselsättning,
              arbete åt alla och ett Sverige som håller ihop. Mot detta står
              oppositionspartiernas olika och mycket spretiga förslag, som gör
              det mindre lönsamt att arbeta och dyrare att anställa. Hur det
              ska leda till fler jobb och ökad sysselsättning vet nog ingen.
              Jag tolkar det så att man försöker nedmontera arbetslinjen på
              ett ganska konsekvent sätt. Det är också skiljelinjen i svensk
              politik, och tydligare än så tror jag inte att det kan bli.
            </seg>
          </u>
          <u>
            <seg>
              Men tack för en engagerad och bra diskussion! Och trevlig helg!
            </seg>
          </u>
          <note>
            Överläggningen var härmed avslutad.
          </note>
          <note>
            18 § Bordläggning
          </note>
          <note>
            Anmäldes och bordlades
          </note>
          <note>
            19 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 16 november
          </note>
          <note>
            Marie Nordén
          </note>
          <note>
            Monica Green
          </note>
          <note>
            Monica Green
          </note>
          <note>
            Sven-Erik Bucht
          </note>
          <note>
            Sven Britton
          </note>
          <note>
            Patrik Björck
          </note>
          <note>
            Interpellation 2012/13:130 redovisas i bilaga som fogats till
            riksdagens snabbprotokoll tisdagen den 20 november.
          </note>
          <note>
            Övriga interpellationer redovisas i bilaga som fogats till riksdagens
            snabbprotokoll tisdagen den 27 november.
          </note>
          <note>
            20 § Anmälan om frågor för skriftliga svar
          </note>
          <u>
            <seg>
              Anmäldes att följande frågor för skriftliga svar framställts
            </seg>
          </u>
          <note>
            den 16 november
          </note>
          <note>
            Jacob Johnson
          </note>
          <note>
            Maria Stenberg
          </note>
          <note>
            Carin Runeson
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 20 november.
          </note>
          <note>
            21 § Kammaren åtskildes kl. 14.33.
          </note>
          <u>
            <seg>
              Förhandlingarna leddes
            </seg>
          </u>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
