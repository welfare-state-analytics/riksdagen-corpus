<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2012</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2012</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201213--119</head>
          <docDate when="2012-06-10">2012-06-10</docDate>
        </div>
      </front>
      <body>
        <div>
          <note n="5e779ee3">
            ﻿
          </note>
          <note n="e4eb5287">
            Riksdagens protokoll
          </note>
          <note n="3e7d5ce3">
            2012/13:119
          </note>
          <note type="date" n="9bb57db8">
            Måndagen den 10 juni
          </note>
          <note n="ce0f969b">
            Kl. 11:00 - 14:59
          </note>
          <note n="e04a0a99">
            1 § Anmälan om återtagande av plats i riksdagen
          </note>
          <note n="aef24fb6">
            Talmannen meddelade att Anna Wallén (S) skulle återta sin plats
            i riksdagen från och med den 11 juni, varigenom uppdraget som
            ersättare skulle upphöra för Annika Duàn (S).
          </note>
          <note n="44cf425e">
            2 § Meddelande om frågestund
          </note>
          <note n="fd9e51f3">
            Talmannen meddelade att vid frågestunden torsdagen den 13 juni
            kl. 14.00 skulle följande statsråd närvara:
          </note>
          <note n="54e296fb">
            Socialminister Göran Hägglund (KD), statsrådet Tobias Billström
            (M), statsrådet Peter Norman (M), arbetsmarknadsminister Hillevi
            Engström (M) och statsrådet Maria Arnholm (FP).
          </note>
          <note n="d9bf6583">
            3 § Anmälan om protokollsutdrag från utskott
          </note>
          <note n="3d4155ba">
            Talmannen anmälde att ett utdrag ur prot. 2012/13:36 för tisdagen
            den 4 juni i ärende om subsidiaritetsprövning av EU-förslag inkommit
            från trafikutskottet.
          </note>
          <note n="2723cad7">
            4 § Anmälan om uppteckningar vid EU-nämndens sammanträden
          </note>
          <note n="ad3aecc9">
            Talmannen anmälde att uppteckningar från EU-nämndens sammanträde
            tisdagen den 21 maj inkommit.
          </note>
          <note n="a393c3e6">
            5 § Anmälan om fördröjda svar på interpellationer
          </note>
          <note n="5f9a155d">
            Till riksdagen hade inkommit följande skrivelser:
          </note>
          <note n="27fd36c0">
            Interpellation 2012/13:454
          </note>
          <note n="7c26fd94">
            Interpellation 2012/13:454 Vattenfalls planer på förlängda drifttider
            för kärnkraftverk
          </note>
          <note n="ec353348">
            Interpellationen kommer att besvaras tisdagen den 25 juni 2013.
          </note>
          <note n="7a5678da">
            Skälet till dröjsmålet är sedan tidigare inbokade engagemang.
          </note>
          <note n="80307a9b">
            Rikard Jermsten
          </note>
          <note n="5b96a228">
            Interpellation 2012/13:459
          </note>
          <note n="7833102a">
            Interpellation 2012/13:459 Ordning och reda i it-politiken
          </note>
          <note n="489d9516">
            Interpellationen kommer att besvaras onsdagen den 19 juni 2013.
          </note>
          <note n="00c96138">
            Skälet till dröjsmålet är tidigare inbokade resor och arrangemang.
          </note>
          <note n="0f65c964">
            Christina Nyström
          </note>
          <note n="d60b5073">
            Interpellation 2012/13:465
          </note>
          <note n="687ffbdb">
            Interpellation 2012/13:465 Utredningsgaranti
          </note>
          <note n="ad3e1784">
            Interpellationen kommer att besvaras måndagen den 24 juni 2013.
          </note>
          <note n="44e91010">
            Skälet till dröjsmålet är bl.a. tjänsteresa.
          </note>
          <note n="a222468a">
            Beatrice Ask
          </note>
          <note n="75800f27">
            Interpellation 2012/13:480
          </note>
          <note n="2cba7d94">
            Interpellation 2012/13:480 Premiepensionssystemet
          </note>
          <note n="ec353348">
            Interpellationen kommer att besvaras tisdagen den 25 juni 2013.
          </note>
          <note n="7a5678da">
            Skälet till dröjsmålet är sedan tidigare inbokade engagemang.
          </note>
          <note n="80307a9b">
            Rikard Jermsten
          </note>
          <note n="ed2ccb11">
            6 § Berättelse om verksamheten i Europeiska unionen 2012
          </note>
          <note n="9895e1af">
            Föredrogs
          </note>
          <note type="speaker" n="83c0f57b">
            Anf. 1 TOMMY WAIDELICH (S):
          </note>
          <u who="Q3369160" xml:id="i-0bd126309eb1e99b-0" n="9f4b76c4">
            <seg n="f9c5d9ce">
              Herr talman! Riksdagen ska nu behandla regeringens skrivelse
              angående verksamheten i EU 2012. Skrivelsen täcker hela EU:s verksamhet.
              Jag kommer däremot att koncentrera mig på EU:s utrikespolitik.
              Andra S-ledamöter kommer senare i debatten att ta upp frågor om
              alltifrån biståndspolitik, hbt och löntagarnas rättigheter till
              energipolitik.
            </seg>
            <seg n="937b4f98">
              Regeringen framhåller i skrivelsen att utvidgningen är en av
              EU-samarbetets största framgångar och att den har medverkat till
              att stärka Europas säkerhet, ekonomiska utveckling och stabilitet.
              Vi socialdemokrater delar denna bedömning. Det var under det svenska
              ordförandeskapet 2001 som den socialdemokratiska regeringen lyckades
              övertyga övriga regeringar om att genomföra den stora utvidgning
              som nu har blivit verklighet.
            </seg>
            <seg n="73588e2a">
              Det är strategiskt viktigt för EU som helhet att utvidgningen
              fortsätter, inte minst när det gäller unionens kapacitet att bemöta
              globala utmaningar. Sverige har under året strävat efter att utvidgningens
              principer ska bevaras och unionens åtaganden fullföljas. Vi ser
              nu hur förberedelserna fortskrider inför Kroatiens inträde, som
              förväntas äga rum den 1 juli i år. Det välkomnar jag.
            </seg>
            <seg n="3ba34c2a">
              Vi har fått i gång förhandlingarna om medlemskap med Turkiet
              igen. De gick i stå för ett tag sedan. Men den turkiska regeringens
              och den turkiska polisens hantering av demonstrationerna i Istanbul
              och andra städer i Turkiet visar att landet har lång väg kvar
              mot demokrati och slutligen medlemskap. Här finns en hel del övrigt
              att önska, men förhandlingarna fortskrider som sagt.
            </seg>
            <seg n="472f3906">
              Det finns också en hel del övrigt att önska när det gäller förhållanden
              inom EU. Det är lätt att peka finger åt andra som finns utanför,
              men vi har också egna problem inom EU. Vi har en regering i Ungern
              som inskränker demokratiska rättigheter. Vi har fortfarande en
              diskriminering av minoriteter, av hbt-personer och av romer som
              pågår inom EU. Detta är något som EU måste fortsätta att diskutera
              och ta itu med. Jag förutsätter att detta kommer att komma tillbaka
              i debatten i dag.
            </seg>
            <seg n="2bd098e3">
              EU:s arbete för att främja demokrati och utveckling i de regioner
              som gränsar till vår union är också mycket viktigt. Jag kommer
              framför allt att tänka på det södra grannskapet. Vi ser att kampen
              för demokrati, värdighet och mänskliga rättigheter alltjämt pågår
              i Nordafrika och delar av Mellanöstern. Dess värre finns flera
              exempel där EU:s politik gentemot länderna i Nordafrika och Mellanöstern
              har varit kontraproduktiv. USA och många EU-länder höll länge
              arabvärldens diktatorer under armarna i utbyte mot stabilitet
              och olje- och gasleveranser samt hjälp med att stoppa flyktingströmmar.
            </seg>
            <seg n="1d04d3ec">
              Medelhavet är Europas Rio Grande. Det är det vatten som skiljer
              européernas välstånd från nordafrikanernas fattigdom, arbetslöshet
              och brist på framtidshopp. I detta vatten drunknar människor,
              desperata av fattigdom, när de i undermåliga båtar försöker nå
              en bättre framtid. Många gånger har vi socialdemokrater påtalat
              de utsiktslösa försöken att genom fler patrullbåtar, flygövervakning
              och högre staket stänga ute dessa människor i deras desperata
              jakt på en framtid. Den enda långsiktiga lösningen är att EU ändrar
              sin politik och låter dessa länder i Nordafrika få möjlighet till
              ekonomisk utveckling. På så sätt kan de enorma klyftorna utjämnas.
            </seg>
            <seg n="1157cdbb">
              Exportstöd till europeiska jordbruksprodukter hindrar afrikanska
              bönder från att sälja sina produkter. Importrestriktioner och
              tullavgifter hindrar en handel som skulle kunna vara till ömsesidig
              nytta för både Europa och norra Afrika. Ökad frihandel skulle
              här stärka demokratin, ge ökat framtidshopp och kunna utjämna
              de klyftor som vi ser och som skapar det som vi kallar Medelhavet
              för Europas Rio Grande.
            </seg>
            <seg n="bb9d757a">
              Jag går nu över till att tala om Mellanöstern. Palestinier och
              israeler är hårt drabbade av många decenniers konflikt. I konfliktens
              spår ligger raserade möjligheter till utveckling och krossade
              fredsinitiativ. Både israeler och palestinier har rätt till frihet,
              utveckling och säkerhet. Alla parter måste avstå från våld och
              möjliggöra fredsförhandlingar. Utbyggnaden av illegala bosättningar
              på ockuperad mark är ett stort hinder på vägen mot varaktig fred.
              Sverige måste därför markera kraftfullt att dessa bosättningar,
              som strider mot folkrätten, får konsekvenser.
            </seg>
            <seg n="b8c869bc">
              Vi är positiva till att EU har ett handelsavtal med Israel. Men
              det måste göras tydligt att produkter från bosättningarna inte
              är produkter från Israel. De ska alltså inte omfattas av avtalets
              förmåner. Därför kräver vi socialdemokrater att Sverige inför
              ursprungsmärkning av varor från bosättningarna, och vi vill att
              Sverige agerar för att fler EU-länder gör likadant. Vi menar också
              att EU bör ta fram mekanismer för att stoppa finansiella transaktioner
              till bosättarna för att markera mot och försvåra bosättningspolitiken.
            </seg>
            <seg n="67186fce">
              Till utrikes- och säkerhetspolitiken hör också ett försvarsmaterielsamarbete
              inom EU. Det är viktigt att Sverige säkerställer svenska säkerhetsintressen
              i detta samarbete och värnar den svenska försvarsindustrin i EU.
              Svensk försvarsindustri är en förutsättning för att Sverige ska
              kunna bibehålla sin militära alliansfrihet.
            </seg>
            <seg n="cd63f27e">
              Jag har nu berört frågan om EU:s utrikespolitik och säkerhetspolitik.
              EU kan bli en global viktig aktör, men då gäller det att leva
              upp till de stolta deklarationerna om fred, demokrati och mänskliga
              rättigheter såväl på hemmaplan som i partnerskap med andra aktörer
              i Nordafrika, Mellanöstern och andra viktiga regioner.
            </seg>
          </u>
          <note n="18fa36c5">
            Med det yrkar jag bifall till reservationerna 8 och 11.
          </note>
          <note type="speaker" n="4648769a">
            Anf. 2 BODIL CEBALLOS (MP):
          </note>
          <u who="unknown" xml:id="i-aa1e83cf85e9393d-0" n="000e95f3">
            <seg n="7f68a276">
              Herr talman! Vårt södra grannskap är en ständigt återkommande
              fråga. I dag är det lika aktuellt som förra året och som året
              dessförinnan, då den arabiska våren började. Nu är turen kommen
              till Turkiet, som vi alla vet, där den till synes maktfullkomliga
              premiärministern Erdoğan enligt dagens rubriker i Svenska Dagbladet
              sätter landet i brand.
            </seg>
            <seg n="2b3548c2">
              Protesterna har nu pågått i elva dagar, och Erdoğan varnar demonstranterna
              för ännu hårdare tag. Hittills har tre demonstranter dödats och
              ca 4 000 skadats. Det som från början var en fredlig protest mot
              planerna på att förvandla ett av stadens få gröna torg till ett
              nytt köpcentrum har i takt med polisens allt hårdare metoder lett
              till allmänna protester riktade mot den alltmer maktfullkomliga
              och arroganta attityd som premiärminister Erdoğan visar.
            </seg>
            <seg n="a174a5f4">
              Som vanligt är det ungdomarna som går i bräschen för protesterna.
              Det är också ungdomarna som är arvtagare till det vi äldre lämnar
              efter oss. Det är uppenbart så att vi äldre också måste lyssna.
              Det gäller här, i andra EU-länder och i kandidatlandet Turkiet.
              Att vara äldre innebär inte med automatik att vara klokare.
            </seg>
            <seg n="47e897ae">
              Det vi ser i dag i Turkiet är tyvärr en färd mot ett alltmer
              auktoritärt styre, ett styre som inte på något sätt vill lyssna
              in framtiden, det vill säga ungdomarna. Det är ett styre som tror
              att man med skrämseltaktik kan få ungdomar att göra som man vill
              genom att skrämmas med löften om hårdare tag.
            </seg>
            <seg n="c5d15c72">
              Historien har visat oss att den tiden är förbi. Det är konstigt
              att Erdoğan inte tar lärdom av vad som har hänt i övriga länder
              kring Medelhavet och inser att det som nu händer inte handlar
              om terroristbekämpning utan om protester både mot en utbyggnad
              av torget och mot ett styre som alltför mycket lägger sig i hur
              människor lever sin vardag. Terroristbekämpning är för övrigt
              det Bashar Al-Assad också hävdar att han ägnar sig åt, men det
              är knappast vad Erdoğan anser när det gäller Syrien.
            </seg>
            <seg n="50470575">
              Herr talman! Sverige och Turkiet har goda relationer. Men det
              innebär inte att vi ska vara tysta då vi ser att mänskliga rättigheter
              kränks, då vi ser att mötesfrihet möts med övervåld från myndigheternas
              sida eller då vi ser att pressfriheten kränks. Turkiet är det
              land som har flest fängslade journalister i dag.
            </seg>
            <seg n="b9f5d6ba">
              Jag vet inte om utrikesminister Carl Bildt har agerat i frågan
              och talat med premiärminister Erdoğan eller ej det händer ju mycket
              på UD som aldrig når oss i utrikesutskottet. Men om det inte är
              så är det nog dags att han faktiskt gör något nu. Det är inte
              acceptabelt att ett kandidatland beter sig på det sätt som är
              fallet i Turkiet, och det bör utrikesministern också tydligt uttala.
            </seg>
            <seg n="1d6272bf">
              Herr talman! Utvecklingen i Syrien är katastrofartad. Någon lösning
              verkar inte finnas vid horisonten. Inte heller i de länder där
              den arabiska våren ledde till regimskiften går utvecklingen på
              räls. Omvandlingen från diktatur till demokrati har hittills kommit
              att präglas av många problem och bakslag. Frågan är hur EU kan
              bidra på bästa sätt för att nå en hållbar stabilitet med grund
              i demokrati och mänskliga rättigheter i regionen i framtiden.
            </seg>
            <seg n="0351d475">
              Det finns många exempel på att EU:s politik för länderna i Nordafrika
              och Mellanöstern varit kontraproduktiv, precis som Tommy Waidelich
              sade tidigare. Inte minst höll många EU-länder länge arabvärldens
              diktatorer under armarna i utbyte mot stabilitet samt olje- och
              gasleveranser och mot löften om att stoppa flyktingarna och hjälp
              att återta dem som lyckats ta sig förbi alla hinder på vägen och
              som EU skickar tillbaka samma väg som de kom.
            </seg>
            <seg n="204e291c">
              Men vi får inte låta kortsiktiga intressen av stabilitet och
              ekonomisk vinning överskugga det långsiktiga intresset att stå
              fast vid våra värderingar och därmed också människors rättmätiga
              krav på demokrati och mänskliga rättigheter.
            </seg>
            <seg n="cb574ac1">
              I Medelhavet och på Atlanten drunknar tusentals människor varje
              år på flykt från krig och fattigdom, när de i skrangliga båtar
              försöker nå den europeiska kusten. Det går inte att genom fler
              patrullbåtar, flygövervakning och högre staket stänga ute människor
              i deras desperata jakt på en framtid för sig och sina barn.
            </seg>
            <seg n="bd4cda54">
              En ny grannskapspolitik måste bygga på stöd att förebygga konflikter,
              hjälp att utveckla länderna ekonomiskt och minskad fattigdom.
              EU bör bland annat reformera jordbrukspolitiken och underlätta
              handel och kontakter mellan människor, förutom att arbeta med
              att stärka den demokratiska uppbyggnaden och respekten för de
              mänskliga rättigheterna.
            </seg>
            <seg n="ada20b16">
              Jag instämmer i mycket av det som Tommy Waidelich sade om Mellanöstern.
              I den frågan har vi tre olika reservationer från de rödgrönas
              sida, men väldigt mycket överensstämmer i alla fall.
            </seg>
            <seg n="df8ce9b4">
              Herr talman! Ibland får vi också goda nyheter från EU-parlamentet,
              vilket visar att goda kunskaper i kombination med hårt arbete
              i parlamentet lönar sig. Klockan halv fyra på morgonen torsdagen
              den 30 maj avslutades förhandlingarna mellan rådet och parlamentet
              om EU:s framtida fiskeripolitik. Gröna Gruppens och Miljöpartiets
              Isabella Lövin lyckades säkra stöd för flera gröna krav.
            </seg>
            <seg n="b41df10e">
              Det är bland annat att de fiskare som fiskar med skonsammast
              metoder och som bidrar mest till ekonomin i kustsamhällen ska
              få företräde när fiskekvoter fördelas. Dessutom säkras det nu
              i lag att EU-fartyg bara ska få tillgång till överskott av fisk
              genom fiskeriavtal med länder i till exempel Afrika och Stilla
              Havet.
            </seg>
            <seg n="634cbb57">
              Det kommer nu att finnas ett mål om att bygga upp fiskbestånden
              över hållbara nivåer. Det blir inte lika snabbt som de gröna ville,
              men det är ändå ett framsteg i förhållande till ministerrådets
              tidigare oambitiösa förslag.
            </seg>
            <seg n="89d70468">
              Vi ser överenskommelsen med rådet som en stor förbättring jämfört
              med dagens fiskeripolitik, eftersom det kommer att finnas krav
              på att ministrarna ska följa vetenskapliga råd när de fastställer
              kvoter.
            </seg>
            <seg n="277d8a02">
              Men självklart finns det också luckor i den nya lagen. Det blir
              fortfarande möjligt att i vissa fall fortsätta att dumpa upp till
              5 procent av den fisk som fångas. Det är absurt i sig. Men ett
              viktigt framsteg är att det i vissa havsområden är möjligt att
              inrätta ett totalt förbud mot utkast, och det hoppas vi att åtminstone
              regeringarna runt Östersjön kommer att göra.
            </seg>
            <seg n="924bdf62">
              Herr talman! Den 17 maj var det den internationella dagen mot
              homofobi. Hbtq-personer utsätts i Europa fortfarande för våld,
              fördomar och diskriminering på grund av andras föreställningar
              om sexuell läggning och könsidentitet. Det bekräftas i en rapport
              som EU:s byrå för grundläggande rättigheter publicerade nyligen.
            </seg>
            <seg n="d62ed4a1">
              Det är uppenbart så att mer måste göras för att alla EU-medborgares
              mänskliga rättigheter ska respekteras och skyddas. Då handlar
              det inte bara om mötes- och yttrandefrihet. Samkönade par och
              deras barn möter också problem när det gäller den fria rörligheten
              inom EU, och den psykosociala ohälsan bland hbtq-personer är många
              gånger alarmerande.
            </seg>
            <seg n="ef56dda6">
              EU-rapporten visar att 26 procent av de tillfrågade hbt-personerna
              de senaste fem åren har upplevt våld. Siffran för transpersoner
              är ännu högre: 34 procent. Åtta av tio hbt-personer som utsatts
              för våld har av olika anledningar valt att inte rapportera brottet
              till polisen. 65 procent av de intervjuade uppger att de inte
              offentligt vågar hålla sin partner i handen av rädsla för omgivningens
              fördomar och förtryck.
            </seg>
            <seg n="817fe25e">
              Det är bra att rapporten har kommit. Den sätter ljuset på att
              mer måste göras. Arbetet för lika rättigheter och möjligheter
              för alla EU-medborgare inklusive hbtq-personer måste stärkas.
              Det är viktigt att också ställa krav på att nya medlemsländer
              i EU ska förhålla sig till hbtq-frågor och verka för att hbtq-rättigheter
              är inkluderade i de villkor som handlar om mänskliga rättigheter
              för nya medlemsländer. Vi bör också aktivt inom EU stärka hbtq-rättigheter
              i både medlemsländer och de länder som söker medlemskap.
            </seg>
            <seg n="c20608b8">
              Den svenska regeringen är förvisso inte det stora problemet i
              det här sammanhanget, men mer kan göras även från svenskt håll,
              inte minst med tanke på att rapporter visar att hbtq-personer
              även i Sverige fortfarande utsätts för våld och hot om våld, fördomar
              och diskriminering. Hbt-personer har också signifikant sämre hälsa
              och hög självmordsstatistik. I synnerhet gäller det transpersoner.
              Vad som sker i Sverige har regeringen i allra högsta grad stor
              möjlighet att påverka och prioritera.
            </seg>
            <seg n="060dbd3e">
              Det kommer att krävas hårt arbete för att få EU på rätt kurs
              i den här frågan, med tanke på det motstånd som finns i vissa
              EU-länder. Men kommissionen kan spela en avgörande roll för att
              driva på arbetet på EU-nivå och för att stödja medlemsstaterna
              i deras arbete. Det handlar mycket om politiskt ledarskap för
              att bekämpa fördomar och förbättra livet för miljoner EU-medborgare.
            </seg>
            <seg n="fe4d3f3c">
              Jag vill avsluta med att säga att vi självklart står bakom alla
              våra reservationer men att jag yrkar bifall bara till reservationerna
              2 och 8.
            </seg>
          </u>
          <note type="speaker" n="2195407a">
            Anf. 3 JOHNNY SKALIN (SD):
          </note>
          <u who="Q6328008" xml:id="i-a229c87c0e8f70a0-0" n="0527c313">
            <seg n="0aaa1a9e">
              Herr talman! När jag stod i denna talarstol och debatterade verksamheten
              i EU för 2011 påtalade jag att det för mig var övertydligt att
              EU med mycket raska steg var på väg att federaliseras. Jag ska
              dock erkänna att det inte alltid har varit alldeles enkelt att
              varna för något som låter så abstrakt, konstigt och konspiratoriskt
              som att en klick icke folkvalda tjänstemän med benämningen EU-kommissionen
              skulle styra Sverige och Europa bort från det folkliga inflytande
              som annars kännetecknar demokratin.
            </seg>
            <seg n="55202326">
              Sedan förra året har det inte bara blivit normalt för EU-företrädare
              att offentligt med självförtroende tala om det överstatliga och
              federala Europa där svensk inrikespolitik i en mycket omfattande
              grad ska styras från Bryssel, utan vi har även under våren fått
              höra från EU-kommissionens ordförande att detta ska bli verklighet
              inom bara några få år. Det är faktiskt snabbare än vad till och
              med jag som den mest inbitna EU-skeptiker tidigare har uppskattat.
              Det riktigt hemska med detta är att det inte bara är rent nonsens
              och struntprat som utan vidare går att vifta bort, utan kommissionen
              tillsammans med den svenska riksdagen och övriga EU-länder flyttar
              genom så kallade delegerade akter, rekommendationer och mängder
              av rådsslutsatser i ett rasande tempo kontinuerligt fram positionerna
              mot det federala och det överstatliga Europa något som EU-kommissionen
              längtar så mycket efter.
            </seg>
            <seg n="10b3c2f9">
              Faktum är att det i näst intill varje EU-beslut som fattas i
              riksdagen och i EU-nämnden, nästan oavsett beslutets karaktär,
              finns en eller flera meningar och ibland hela stycken eller paragrafer
              som stakar ut fortsättningen. Låt mig påminna om att det var just
              dessa oskyldiga rader, stycken och paragrafer som ledde fram till
              den så kallade tvåpacken, sexpacken, europakten, bankunionen,
              ESM, Europa 2020 och finanspakten, bara för att nämna några av
              de överenskommelser som alla överför eller som tydligt förbereder
              för att överföra stora maktområden till EU i syfte att skapa denna
              jättelika ekonomisk-politiska europeiska federation.
            </seg>
            <seg n="e71670de">
              Att det är på detta sätt kan knappast någon som i dag är insatt
              i detta säga emot. Knappast någon som är insatt i beslutsprocesserna
              eller i hur ingående och breda beslut EU fattar kan heller säga
              emot mig när jag vittnar om att det krävs ett riktigt stort engagemang
              även för oss folkvalda här i riksdagen för att hänga med. Tvärtemot
              traditionell svensk demokratisk beslutsgång formligen vräker EU
              ur sig förslag till beslut, vilket leder till att ministerrådet
              hellre kompromissar än står upp för sin sak. Av den anledningen
              bistår till exempel EU och Sverige nu det muslimska brödraskapet
              i Syrien med vapen, vilket har lett till att Ryssland ämnar beväpna
              den extrema andra sidan i konflikten med avancerade vapen, som
              i sin tur har lett till att Israel har hotat att attackera ryska
              vapenkonvojer detta apropå de som så desperat gärna vill se EU
              som ett fredsprojekt.
            </seg>
            <seg n="30be1269">
              Av samma anledning har Sverige också gått med på att överföra
              makten över systemkritisk svensk stabiliseringspolitik, i form
              av att man vill ge EU makten att bestämma om svenska kapitaltäckningsregler
              och tillvägagångssätt vid finansiella kriser. Av denna anledning
              förblir Sverige en stor mjölkko och garanterat en av EU:s absolut
              största nettobidragsgivare.
            </seg>
            <seg n="546d1926">
              Regeringen, med hela riksdagens stöd, försvarar dessutom nettoavgiften
              på omkring 20 skattemiljarder varje år till EU som en investering
              och som något som bidrar till svensk export. Regeringens affärsidé
              är med andra ord att med den svenska avgiften både bistå med exporten
              av varor och tjänster och med betalningen av densamma.
            </seg>
            <seg n="57a2b341">
              När jag vid återrapporteringen efter toppmötet om EU-budgeten
              frågade hur man tänkte när man fattade detta beslut, svarade statsministern
              att beslutet var ansvarsfullt men också att det är en av de bärande
              idéerna med EU att vara solidarisk med svenska skattemedel.
            </seg>
            <seg n="55883c9a">
              Detta är förstås bara några exempel på hur Sverige har agerat
              vid det så kallade ministerrådet, där svenska ministrar i EU förhandlar
              om den svenska positionen i olika frågor.
            </seg>
            <seg n="b2bfc9f3">
              Men även innan Sverige sänder i väg sina ministrar för överläggningar
              om EU-beslut finns så mycket mer att önska. Exempelvis hemligstämplas
              mängder av material, vilket omöjliggör för mig som folkvald att
              ens diskutera och informera om vad EU och riksdagen är i färd
              med att ställa till med. Man får som ledamot av EU-nämnden ofta
              helt oförberett och nästan när som helst på dygnet två ynka timmar
              på sig att via en säker datorlänk fatta komplicerade beslut. Behöver
              jag ens tillägga att man inte alltid hinner överlägga med sitt
              parti eller att man i vissa fall inte hinner komma loss från andra
              åtaganden för att fatta beslut när man på förhand inte ens vet
              att eller när de kommer? Därtill är det högst normalt att de tunga
              så kallade rådsslutsatserna som man ska ta ställning till och
              fatta beslut om kommer dagen innan EU-nämnden sammanträder, samtidigt
              som i regel dussintals beslut ska fattas via denna så kallade
              säkra datorlänk.
            </seg>
            <seg n="b7d0eec1">
              Det som kanske är än värre är att ministrarna själva alltför
              ofta inte hänger med i beslutsprocesserna, för att inte tala om
              att inte ens tjänstemännen alltid har full koll på detaljerna.
              Det måste onekligen anses som ett problem när till exempel finansministern
              inte har koll på om Sverige deltar i riskfyllda låneprogram med
              mångmiljardbelopp till stater på obestånd. Det måste också anses
              som ett problem när statsråd saknar koll på vilka ekonomiska konsekvenser
              besluten får för Sveriges EU-avgift eller när de inte ens vet
              hur de ska tolka EU:s grundfördrag.
            </seg>
            <seg n="c63a94e6">
              Man förvånas inte över att Sverige fick beskedet att vi ska betala
              nästan 2 miljarder kronor ytterligare till EU i år eller att fler
              extra betalningar kommer att ske under hösten. Vid nästan varje
              EU-nämndsmöte fattar merparten av riksdagens partier beslut som
              belastar den svenska avgiften till unionen.
            </seg>
            <seg n="6ea4cd3f">
              Jag blev inte heller förvånad när försvarsministern försvarade
              Sveriges pinsamt svaga försvarsanslag efter att utrikesutskottet
              med EU:s stöd beslutat att det så kallade Lissabonfördraget inte
              ska tolkas som att medlemsstaterna är skyldiga att stödja andra
              medlemsstater i händelse av konflikt just genom att hänvisa till
              att EU:s Lissabonfördrag anger att medlemsländerna i unionen måste
              stödja varandra om de attackeras. Försvarsministern hade med andra
              ord inte ens koll på att både EU och riksdagen tolkar Lissabonfördraget
              annorlunda än hon själv gör.
            </seg>
            <seg n="cc27630c">
              Dessa sätt att förstå och besluta om politiska frågor är så osvenskt
              och så odemokratiskt som det kan bli och hänger dess värre ihop
              med att EU med riksdagens stöd och goda minne inte är intresserad
              av att uppföra en riktig europeisk gemenskap byggd på ett verkligt
              samarbete och respekt för demokratin och väljarna.
            </seg>
            <seg n="796935d2">
              Det kan därför inte anses vara konstigt att andelen medborgare
              som misstror EU numera är i majoritet i samtliga av de sex största
              medlemsländerna, bortsett från den stora nettobidragstagaren Polen
              där denna grupp uppgår till 42 procent. Låt mig påpeka att medborgarna
              i dessa sex länder tillsammans utgör mer än två tredjeländer av
              hela EU:s befolkning.
            </seg>
            <seg n="f7c4edf1">
              Kanske sänder detta faktum åtminstone en tankeställare till de
              övriga riksdagspartierna om att EU-projektet i dess överstatliga
              form vore allt annat än en självklarhet om väljarna själva fick
              bestämma. Om inte borde det faktum att svenskarna och fransmännen
              är de i EU som ser mest negativt på EU:s framtid eller att bara
              9 procent av väljarna vill ha katastrofvalutan euron som betalningsmedel
              göra det.
            </seg>
            <seg n="641f8013">
              Det svenska folket är dessutom inte heller ensamt om att inte
              tro på euron och en europeisk centralbank med en styrränta som
              för närvarande bara ligger på hälften av det som den svenska ekonomin
              bedöms behöva för att utvecklas mest fördelaktigt.
            </seg>
            <seg n="f85d437e">
              En lång rad bedömare kritiserar euron, däribland inte minst Hans
              Tietmeyer som är en av världens mest erkända ekonomer och som
              före eurons inträde var chef för den tyska riksbanken och som
              redan då kritiserade införandet av det europeiska valutasystemet.
              Han följs nu för övrigt av den tyska före detta finansministern
              Oscar Lafontaine, som var för EMU under eurons införande. Även
              han kallar euron för en katastrofvaluta.
            </seg>
            <seg n="590f9bab">
              Att antalet kritiska röster mot EU:s valutaexperiment ökar är
              inte så konstigt. Det bör tvärtom ses som en logisk följd av den
              gamla hederliga politiska filosofin om att pröva och om att ompröva.
              Om en politisk idé eller framställning inte fungerar drar den
              sunda politikern tillbaka förslaget till förmån för en bättre
              idé. Dess värre består varken EU eller riksdagen i dag av en majoritet
              av sunda politiker.
            </seg>
            <seg n="21baf492">
              I stället har vi en regering som med stöd av Socialdemokraterna
              inte bara stöder ett EU som har hemliga beslutsprocesser och till
              och med utövar hemliga voteringar, utan som även lät driva igenom
              en finanspakt avsedd för EMU-länder i stället för att kräva ett
              formellt undantag från euron. Sverige är enligt självaste EU-kommissionens
              ordförandes tal den 21 maj i år i enlighet med fördraget därför
              fortsatt förutbestämt att mot folkviljan bli fullständigt underkastat
              euron och EMU.
            </seg>
            <seg n="eb7e8286">
              Dessutom ville partierna genom bankunionen frivilligt ge bort
              svensk politisk makt över några av de allra viktigaste delarna
              av finanspolitiken, så att EU skulle sätta reglerna för hur Sverige
              hanterar finansmarknaden. För att uttrycka sig som statsministern
              kan jag säga att detta inte görs för att möta icke-EMU-ländernas
              problem. Riksdagen har även bifallit en EU-budget som inte bara
              innebär att Sverige förblir EU:s stora kassako, utan som även
              i mycket hög grad fokuserar på EMU-länderna.
            </seg>
            <seg n="1a00c8f0">
              Man har inte gjort allt detta på grund av något ogenomtänkt misstag.
              Den 18 januari i år uttryckte finansmarknadsminister Peter Norman
              i EU-nämnden tvärtom att regeringen inte avser att gå med i något
              som man verkligen tycker är fel. Lägger man till tvåpacket, sexpacket,
              Europa 2020 och den europeiska planeringsterminen har regeringen
              och Socialdemokraterna lagt grunden inte bara för en svensk anslutning
              till EMU, som den övervägande majoriteten av väljarna alltså inte
              vill ha, utan även för en finanspolitik på federal nivå, som EU-kommissionens
              ordförande Barroso så hett efterfrågar och även förväntar sig
              ska realiseras. Detta faktum symboliseras särskilt av att den
              europeiska planeringsterminen, som i detalj anger vilken ekonomisk
              politik respektive medlemsstat ska bedriva, inte ens debatteras
              i Sveriges riksdag. I stället implementeras påbuden direkt i budgetpropositionerna,
              i stort sett enligt EU:s krav.
            </seg>
            <seg n="166606b6">
              Regeringen och riksdagen låter således EU diktera hur vi ska
              styra vårt land. Bland förra årets alla påbud är det bara ett
              som ännu inte realiserats; det gäller översynen av restaurangmomsen.
              Det här förfarandet möter heller ingen kritik från övriga partier,
              inte ens från Vänsterpartiet, som på debattsidor gärna försöker
              framställa sig som riksdagens EU-kritiska parti. Inte heller tenderar
              Sverige att bli mer självständigt. För två veckor sedan sände
              EU nya politiska riktlinjer, bland annat om amorteringskrav för
              bolån. Trots ett tidigare idogt motstånd från riksdagens partier
              gick kort därpå finansmarknadsministern ut och talade om att man
              gett Finansinspektionen i uppdrag att ta fram ett förslag på amorteringar
              för nya lån.
            </seg>
            <seg n="1e3310c4">
              Mot denna bakgrund kan det tyckas ytterst konstigt att EU-frågor
              inte diskuteras offentligt mer än vad som sker. I stället ser
              vi om och om igen scenariot där EU lanserar storslagna idéer som
              förkastas av allt och alla, av varenda parti, varpå man låter
              diskussionen gå vidare. Detta har varit fallet i alla de frågor
              riksdagen och EU-nämnden hanterat det gångna året. EU pressar
              sedan på beslutsprocessen. Inför varje delbeslut går processen
              snabbare än att någon rimligen kan hänga med. EU kompromissar
              slutligen och går med på att fila av de hårdaste kanterna, så
              att vår regering och övriga europeiska regeringar kan åka hem
              med den så kallade hedern i behåll. Den svenska regeringen och
              riksdagen, såväl som andra parlament och regeringar, backar därefter
              lite grann i sin kritik, bifaller förslagen, slår sig för bröstet
              och säger att man återigen har påverkat EU bara för att direkt
              därefter medverka till att nya långtgående och maktförskjutande
              förslag läggs fram.
            </seg>
            <seg n="87710877">
              Herr talman! Detta håller inte. Var finns det EU byggt på samarbete
              som man talade om före folkomröstningen 1994? Varför känner inte
              medborgarna i landet till vad som sker i EU eller hur stort inflytande
              EU verkligen utövar på Sverige? Varför får inte väljarna avgöra
              om mer makt ska tas från dem för att ges till Bryssel?
            </seg>
            <seg n="8ca06eb6">
              Vart ska de väljare som är missnöjda med alla politiska framställningar
              som kommer från EU vända sig? Är det till Vänsterpartiet, som
              inte ens mäktar med att protestera mot EU:s påbud? Är det till
              Folkpartiet, som öppet hyllar federalismen men som inte ens kan
              definiera hur den ska se ut? Är det till Miljöpartiet, som förvisso
              kritiserar EMU, men som samtidigt begär att EU ska beskatta medlemsstaterna?
              Eller är det till Centerpartiet, som i debattartiklar kritiserar
              en maktöverföring man vid varje tillfälle är med och beslutar
              om? Inte minst: Var finns de svenska politiker som i EU-parlamentet
              vill avveckla sig själva för att i stället ge makten tillbaka
              till väljarna i respektive länder?
            </seg>
            <seg n="45e943c9">
              Med ett Europa med skenande statsskulder, där miljoner relativt
              tidigare välmående européer numera har svårt att skaffa mat, med
              nästan fem miljoner arbetslösa i Spanien, med en tvångsförvaltad
              ekonomi för Cypern, med en havererad före detta blomstrande irländsk
              ekonomi och med en unionsekonomi som i stället för att växa krympt
              inte mindre än sex kvartal i rad borde det vara naturligt att
              en debatt uppstår om hur detta har kunnat ske och hur vi bäst
              löser problemen.
            </seg>
            <seg n="9b90d57d">
              Jag utmanar därför alla övriga partier genom att bestämt hävda
              att den absoluta roten till detta elände stavas EU och EMU och
              att EU i sina syften utnyttjar det elände den skapat till fullo.
              EU konstaterar själv i meddelandet KOM(2012) 777, s. 9, att den
              kris som EMU förorsakat öppnat för beslut som tidigare varit helt
              otänkbara. Det är en kris som innebär att sysselsättningsgraden
              i EU numera i snitt ligger på ynka 64,2 procent. Bland Eftaländerna
              utanför EU har Norge, Schweiz och Island sysselsättningsnivåer
              på 75,7, 79,4 respektive 79,7 procent. Det är de absolut högsta
              nivåerna i hela Europa. Demokrati slår EU:s teknokrati. Låt oss
              därför ge folket ett val inför valet 2014: att avgöra om Bryssel
              ska fortsätta att tala om för oss vad vi ska tycka eller inte.
            </seg>
            <seg n="920a82e3">
              Herr talman! Sverige och Europa kan så mycket bättre. Jag får
              återkomma till vilka reservationer jag ställer mig bakom.
            </seg>
          </u>
          <note type="speaker" n="a8ec5f87">
            Anf. 4 LARS OHLY (V):
          </note>
          <u who="Q262285" xml:id="i-1028a39f139b546b-0" n="200d0d9b">
            <seg n="a583cdab">
              Herr talman, Europaministern, ärade ledamöter och vakter på läktaren!
              År 1994 hade Sverige folkomröstning om medlemskap i Europeiska
              unionen. Det var en ganska hätsk kampanj, som jag minns den, men
              samtidigt kanske en av de mer folkbildande kampanjer som har förts
              i det här landet. Folkomröstningen ledde till att svenska folket
              sannolikt då var mer informerat om Europeiska unionen och vad
              ett medlemskap skulle innebära. Tyvärr förlorade den sida som
              jag stod på, men jag kan nog inte påstå att det inte var ett demokratiskt
              val. Det var en demokratisk omröstning som innebar att ja-sidan
              vann, knappt men klart.
            </seg>
            <seg n="96551c63">
              Samtidigt fanns det en del påståenden i kampanjen som man nog
              behöver fundera lite grann över. Ja-sidan var väldigt tydlig med
              att ett medlemskap skulle leda till en mängd olika goda resultat.
              Ett medlemskap skulle för Sveriges del också innebära att vi i
              princip inte vidhäftades några som helst inskränkningar i våra
              möjligheter att föra en radikal och progressiv politik. Det visade
              sig att detta inte riktigt stämde. Europeiska unionens demokratiska
              brister har visat sig vara mycket värre än vad många då trodde.
              Det beror naturligtvis inte bara på att nej-sidan hade mer rätt
              än ja-sidan. Det beror kanske i ännu större utsträckning på att
              EU har utvecklats vidare sedan 1994 och 1995 genom att anta nya
              fördrag och genom att lägga under sig nya områden där EU har tagit
              sig beslutsrätt som man från början inte hade.
            </seg>
            <seg n="9dc0f37c">
              Det senaste exemplet är Lissabonfördraget där man tar ytterligare
              steg i en riktning som jag menar att man knappast kan säga att
              ja-sidan fick intäkt för i folkomröstningen 1994. Då var det väldigt
              tydligt att vi inte skulle gå med i någonting som skulle utvecklas
              till en superstat. Vi skulle inte gå med i någonting som utvecklade
              ett mer tätt militärt samarbete. Vi skulle inte gå med i någonting
              som innebar att svensk beslutsmakt i avgörande frågor inskränktes,
              utan det var ett samarbete, ett samarbete som skulle leda till
              bättre konsumentskydd, bättre miljö och bättre folkhälsa. Alla
              de argumenten fanns i folkomröstningskampanjen 1994. Vad jag menar
              att vi ser just nu är att marknadsmakt går före arbetsrätt, före
              jämställdhet, före konsumentskydd och före folkhälsa i mängder
              av olika beslut.
            </seg>
            <seg n="640b32fb">
              Det blev inte så bra som ja-sidan gjorde gällande 1994. På vissa
              punkter blev det till och med värre än vad nej-sidan sade. Det
              gäller framför allt det som kom mycket senare, nämligen skapandet
              av den enhetliga valutan och de katastrofala effekter som det
              har haft för människor i delar av Europa. Här menar jag att den
              nationella makten har inskränkts i framför allt de länder som
              är med i EMU och har gått över till euron som valuta, men det
              påverkar även oss som står utanför. Det påverkar även oss. Nedskärningspolitiken
              har blivit lag. I stället för att göra offentliga, miljömässiga
              investeringar som skapar sysselsättning och lyfter Europa ur krisen
              bestämmer man ränte- och valutapolitiken centralt utan hänsyn
              till varje ingående lands förutsättningar.
            </seg>
            <seg n="a1c48e42">
              Det finns en betydande kritik i den europeiska unionen för brister
              i arbetsrätten och för att strejkrätten är satt under hård press.
              Det här hade vi kunnat göra något åt. När riksdagen skulle behandla
              Lissabonfördraget föreslog Vänsterpartiet att vi i Sverige skulle
              säga nej tills vi fick garantier för ett socialt protokoll. Det
              vägrade tyvärr både Socialdemokraterna och de borgerliga partierna
              att gå med på. Det var synd. Där hade vi en chans att faktiskt
              visa vårt starka försvar för strejkrätten, för facklig organisering,
              för rimliga och seriösa villkor på arbetsmarknaden. Det hade kunnat
              leda till att vi hade påverkat. Vi gjorde inte det, och därmed
              blev arbetsrätten i alltför stor utsträckning en fråga underordnad
              marknadsmakten.
            </seg>
            <seg n="933d563c">
              Superstatstendenserna syns kanske mest på det utrikes- och försvarspolitiska
              området. Där är EU väldigt tydligt med att helst inte vilja se
              att länderna över huvud taget driver en egen politik på många
              områden. I internationella sammanhang vill EU-kommissionen vara
              den som företräder alla EU-länder. Eventuellt medföljande nationella
              ministrar får finna sig i att vara tysta.
            </seg>
            <seg n="d91f85ef">
              Det blev inte riktigt som den majoritet som röstade ja i folkomröstningen
              1994 hoppades och trodde. Men de högtidliga orden och hyllningstalen
              till de eviga värdena finns naturligtvis kvar. Demokratin är fortfarande
              i ord det absolut viktigaste som den europeiska unionen sysslar
              med enligt eget uttalande.
            </seg>
            <seg n="484f895c">
              Hur är det med det egentligen? Vi har sett hur den arabiska våren
              för några år sedan gjort att kartan helt har ritats om i det som
              på EU-språket kallas det södra grannskapet. I Nordafrika och Mellanöstern
              finns mängder av människor som slåss hårt för sin rätt att yttra
              sig, sin rätt att välja, sin rätt att bli av med diktatorer. Det
              gör de trots, inte tack vare, EU:s politiska ställningstaganden.
              EU har samarbetat med Tunisien, med Marocko, med Egypten, med
              Libyen. För övrigt gäller detta även Sverige och den svenska regeringen.
              Under svenskt ordförandeskap slöt EU ett samarbetsavtal med Syrien,
              den syriska diktaturen som numera alla vill bekämpa. Samarbetet
              med en av de största förbrytarna mot folkrätten, nämligen Israel,
              har varit omfattande och långtgående. Folkrätt, demokrati och
              mänskliga rättigheter är viktiga ord, men för EU betyder de väldigt
              lite i handling.
            </seg>
            <seg n="986b5d56">
              Herr talman! Jag yrkar bifall till reservation 10 i betänkandet
              som behandlar just de här frågorna.
            </seg>
            <seg n="96350af4">
              Mänskliga rättigheter kommer i strykklass också inom den europeiska
              unionen. Vi har sett bilder och läst berättelser om hur människor
              som söker skydd undan förtryck och flyr in i den europeiska unionen
              tas i förvar i grekiska fängelser och i italienska förvarsläger.
              Flyktingar stoppas som kommer med båtar och som har lämnat allt
              de eventuellt haft för att kunna ta sig någonstans där de kan
              bygga sin framtid. Dessa människor förvägras i dag en rättvis,
              rimlig och rättssäker prövning. Murarna runt Fästning Europa har
              byggts högre. I stället för höga krav på rättssäkerhet leder minimireglerna
              ofta till en anpassning nedåt.
            </seg>
            <seg n="a8371b16">
              Jag är rädd för att vi kommer att se mer av överstatlighet inom
              det migrationspolitiska området. Det kommer att bli svårare att
              hävda mänskliga rättigheter och hävda rättssäkra principer när
              EU:s minimiregler kommer på plats. Det blir mer av repressiva
              åtgärder, mer av stopp och hinder för människor att få sina asylansökningar
              prövade. Genèvekonventionen sätts ibland till och med ur spel,
              till exempel genom transportöransvaret. Det är en skamfläck att
              överlåta myndighetsutövning till flygbolag och färjetrafik. Det
              är en skamfläck. Ni borde stå här allihop och skrika högt mot
              hur människor behandlas i den europeiska unionens namn när de
              bara har flytt undan förtryck och förföljelse.
            </seg>
            <seg n="3e9db029">
              Vi säger nej till mer av överstatlig migrationspolitik. Därför
              yrkar jag bifall till reservation 24.
            </seg>
            <seg n="c0df5fc9">
              Herr talman! Även miljöfrågorna är underordnade marknadstänkandet.
              Kemikaliespridningen är ett stort problem som vi ännu inte lyckats
              komma till rätta med. Att totalförbjuda bisfenol A vore naturligtvis
              en självklar hållning. Vi borde öka bidragen både från Sverige
              och från EU till klimatarbetet i utvecklingsländerna. Vi borde
              begränsa utsläppen ytterligare. Det här är delar av en miljöpolitik
              som skulle kunna genomföras på EU-nivå men som i mycket liten
              utsträckning har sina försvarare i dag.
            </seg>
            <seg n="98607a69">
              Vi behöver en hållbar havsförvaltning, och vi behöver en jordbrukspolitik
              där exportstöden fasas ut och de storskaliga subventionerna tas
              bort. Tyvärr ser vi väldigt lite av den inriktningen inom den
              europeiska unionen i dag. Miljöfrågorna underordnas andra hänsyn,
              den inre marknaden och de egna företagen.
            </seg>
            <seg n="83b55342">
              Herr talman! Det finns oerhört stor anledning att vara kritisk
              till den europeiska unionens utveckling. Jag tycker att nej-sidan
              1994 i mycket större utsträckning än ja-sidan beskrev verkligheten
              på ett riktigt sätt. Det var vi på nej-sidan som visade på problemen
              med EU:s överstatlighet och federala statsbygge. Det var vi som
              visade hur viktigt det är med nationellt självbestämmande och
              demokrati i stället för mer av överstatlighet.
            </seg>
          </u>
          <note type="speaker" n="80a9325a">
            Anf. 5 JOHNNY SKALIN (SD) replik:
          </note>
          <u who="Q6328008" xml:id="i-a229c87c0e8f70a0-1" n="0527c313">
            <seg n="2077dd73">
              Herr talman! I förra årets debatt om EU:s verksamhet begärde
              jag replik på Lars Ohlys anförande och hävdade att det var vi
              som var det riktigt EU-kritiska partiet. Lars Ohly höll inte med
              utan bad mig att läsa på och återkomma. Det har jag gjort.
            </seg>
            <seg n="fc6e63cd">
              Sedan jag blev invald i EU-nämnden i början av januari förra
              året har SD lämnat 130 avvikande meningar. Vänsterpartiet har
              lämnat 71 avvikande meningar. Vi har alltså lämnat ungefär dubbelt
              så många avvikande meningar som Vänsterpartiet. Vi har protesterat
              mot maktöverföringen i en långt högre grad än vad Vänsterpartiet
              har gjort.
            </seg>
            <seg n="fe1e74d9">
              Vi kan också konstatera att Lars Ohlys partiledare nyligen skrev
              i Expressen och anmärkte på EU:s påbud. Det tycker jag är jättebra.
              Det handlar om att EU ständigt försöker påverka Sveriges inrikespolitik
              och dessutom också lyckas med det.
            </seg>
            <seg n="429a9afd">
              EU:s påbud är frågor som vi har tagit upp i EU-nämnden vid tre
              tillfällen. Det gäller den europeiska planeringsterminen, och
              det är det mest långtgående. Det gäller den årliga tillväxtöversikten,
              och det gäller rapporten om förvaringsmekanismen. I samtliga de
              här fallen har SD varit det enda parti som har lämnat en avvikande
              mening.
            </seg>
            <seg n="bc3c0387">
              Dessutom har Vänsterpartiet varit med och bifallit EU-budgeten
              eller åtminstone sagt att resultatet var acceptabelt. Den EU-budget
              som riksdagen biföll var en budget som nästan genomgående fokuserade
              på EMU-länderna.
            </seg>
            <seg n="a03edc75">
              Jag vill bestämt hävda att jag har gjort min läxa, och jag har
              konstaterat att det verkligt EU-kritiska partiet i Sveriges riksdag
              är Sverigedemokraterna och inte Vänsterpartiet.
            </seg>
          </u>
          <note type="speaker" n="93c2c475">
            Anf. 6 LARS OHLY (V) replik:
          </note>
          <u who="Q262285" xml:id="i-1028a39f139b546b-1" n="200d0d9b">
            <seg n="db90117b">
              Herr talman! Johnny Skalin hade aldrig kunnat vara med i den
              nej-rörelse som jag arbetade i 1994, och Björn Söder hade aldrig
              kunnat vara med i den. Det var nämligen en nej-rörelse som sade:
              Vi vägrar att acceptera rasister och främlingsfientliga inslag
              i vår nej-kampanj.
            </seg>
            <seg n="1d94d4cd">
              Vi visste att de fanns där. Vi visste att det fanns de som ville
              att länder inte skulle samarbeta av så kallade nationalistiska
              skäl.
            </seg>
            <seg n="c7d8217c">
              Det finns främlingsfientliga krafter som vill stänga gränser.
              Det finns främlingsfientliga krafter som motsätter sig de progressiva
              inslagen som finns i det europeiska samarbetet, däribland den
              fria rörligheten för människor, som jag anser är det mest progressiva
              och som borde utsträckas långt utanför Europas gränser.
            </seg>
            <seg n="e151607a">
              Den nej-rörelsen hade Johnny Skalin aldrig platsat i.
            </seg>
            <seg n="0e9f5270">
              Det finns andra dimensioner än överstatlighet och nationell demokrati.
              Det finns också en dimension som handlar om vilket politiskt innehåll
              som man står för. Jag kan erkänna att Johnny Skalin står för ett
              motstånd mot EU. Han står för ett rasistiskt och främlingsfientligt
              motstånd mot EU.
            </seg>
            <seg n="41efd955">
              Jag står för ett solidariskt, demokratiskt, jämlikt och jämställt
              motstånd mot detta EU. Den stora skillnaden mellan Sverigedemokraterna
              och Vänsterpartiet är att ni vill stänga gränser, kasta ut människor
              och förhindra en solidarisk, generös, rättvis och rättssäker politik,
              medan jag protesterar mot just detta också när den politiken utövas
              av Europeiska unionen.
            </seg>
          </u>
          <note type="speaker" n="358c2634">
            Anf. 7 JOHNNY SKALIN (SD) replik:
          </note>
          <u who="Q6328008" xml:id="i-a229c87c0e8f70a0-2" n="0527c313">
            <seg n="7d0e625e">
              Herr talman! Det var en mycket intressant argumentation. Jag
              var visst med i kampanjen mot EU. Jag var också med i kampanjen
              mot EMU, dock för ett annat parti. Jag var med, Lars Ohly, och
              jag kämpade allt jag kunde eftersom jag insåg redan då att det
              här projektet skulle barka dithän det redan har barkat.
            </seg>
            <seg n="e53b2921">
              Den demokratisyn som Lars Ohly representerar har jag ingen som
              helst förståelse för. Lars Ohly sitter de facto i EU-nämnden och
              försvarar ständigt den maktöverföring som sker när ni aktivt väljer
              att inte rösta emot de beslut som läggs fram. Det gäller den europeiska
              planeringsterminen och EU-budgeten där man aktivt bistår det EMU-projekt
              som kommer att leda till den överstatlighet Lars Ohly påstår att
              han vänder sig emot.
            </seg>
            <seg n="d824c582">
              Det gäller utvidgningen av unionen som inte bara minskar vårt
              demokratiska inflytande i unionen utan även innebär kostnader
              för vårt land. Det svenska EU-medlemskapet är mycket dyrt, och
              det läggs ständigt fram nya kostnadsdrivande förslag. Sverigedemokraterna
              är ytterst aktiva med att anmäla avvikande meningar för att begränsa
              den kostnad som läggs på skattebetalarna. Sverige ska betala drygt
              2 miljarder extra i år och eventuellt mer under hösten.
            </seg>
            <seg n="7d775b06">
              Det mest avgörande med Lars Ohlys syn är att de politiska motståndare
              som inte håller med honom och som har en annan syn på hur man
              bäst hjälper människor vi anser att vi hjälper människor bäst
              genom att ge dem hjälpen på plats inte är lika mycket värda. Är
              det en demokratisk hållning som Vänsterpartiet kan stå för? Eller
              har man en annan demokratisyn?
            </seg>
          </u>
          <note type="speaker" n="6b8b920a">
            Anf. 8 LARS OHLY (V) replik:
          </note>
          <u who="Q262285" xml:id="i-1028a39f139b546b-2" n="200d0d9b">
            <seg n="fa1118b0">
              Herr talman! Johnny Skalins argumentation håller inte riktigt.
              Den är så fattig att Johnny Skalin tvingas att ljuga om den europeiska
              planeringsterminen och om den europeiska budgeten. Jag tror att
              mina kolleger i EU-nämnden, med god kunskap om vad som har hänt,
              vet att Vänsterpartiet har reserverat sig, haft avvikande meningar
              och haft starka synpunkter på mängder av beslut som vi anser felaktiga.
              Där visade Johnny Skalin att argumentationen inte höll.
            </seg>
            <seg n="18ce4982">
              Det som är mycket allvarligare är att det Europa som Johnny Skalin
              vill skapa inte är ett Europa som på någon punkt motsvarar det
              Europa som jag och Vänsterpartiet vill skapa. Vi vill skapa ett
              Europa som är mer öppet än dagens. Vi vill skapa ett Europa som
              samarbetar mer än dagens Europa. Vi vill skapa ett Europa som
              tar fajten mot rasismen och främlingsfientligheten, som är en
              av våra varbölder i samhället i dag. Vi ser den i Grekland, i
              Ungern och i andra länder, och även här i Sverige.
            </seg>
            <seg n="ce13e65c">
              Ett sådant Europa är ett politiskt innehållsrikt Europa som jag
              tror att Johnny Skalin avskyr därför att det slår mot just det
              som Johnny Skalin representerar. Det slår mot synen att människor
              ska behandlas olika, att människor inte är lika mycket värda och
              att människors asylrätt och rätt att flytta vart de vill inte
              ska respekteras.
            </seg>
            <seg n="53d72045">
              Därför har jag ingenting gemensamt när det gäller Europasynen
              med Sverigedemokraterna eller Johnny Skalin. Jag står för en mycket
              stark EU-kritik och ett starkt motstånd mot EU:s överstatlighet,
              men jag gör det på antirasistisk grund. Jag gör det därför att
              jag står för jämlikhet, jämställdhet och ekologisk hållbarhet.
              Det är den stora skillnaden mellan Sverigedemokraterna och Vänsterpartiet.
            </seg>
          </u>
          <note type="speaker" n="742c80eb">
            Anf. 9 GUSTAV BLIX (M):
          </note>
          <u who="Q5579118" xml:id="i-65a3674df441d4a5-0" n="c471e692">
            <seg n="b5130470">
              Herr talman! Ärade ledamöter och tittare som följer debatten
              via webben eller andra typer av skärmar! Välkomna till en bred
              och hittills ganska frisk EU-debatt i Sveriges riksdag!
            </seg>
            <seg n="21c5ff24">
              Tyvärr har väl de senaste inläggen gått mest åt det negativa
              och skrämmande hållet. Jag ska försöka bidra med något annat i
              den här debatten, nämligen lite framtidsoptimism. Det är kanske
              inte så lätt att vara optimistisk i Europa i dessa dagar när problemen
              är både stora och svåra. Men vi får inte heller glömma de fantastiska
              framsteg som har skett i den här delen av världen under de senaste
              decennierna och århundradena.
            </seg>
            <seg n="0e00d6d5">
              När min mormor föddes i Värmland för lite drygt hundra år sedan
              föddes hon i ett mycket annorlunda Sverige. Det var inte bättre
              men mycket annorlunda jämfört med i dag. Det var ett Sverige på
              kraftig frammarsch. Varför då? Jo, det var ett land som några
              decennier dessförinnan hade valt att öppna sig mot resten av världen
              och bjuda in resten av världen att komma hit, handla med oss,
              arbeta här och byta vår produkt mot deras produkt. Det är en resa
              som också har gett oss ett kraftigt ökat välstånd i Sverige.
            </seg>
            <seg n="9a4dc3cf">
              Tidigare var inte bara tullar mot andra länder en självklarhet
              i Sverige, utan även runt den stad som vi befinner oss i nu fanns
              det tullar och höga murar mot omvärlden i ett försök att ha kontroll
              över handeln och göra det svårt för människor att mötas och byta
              grejer med varandra.
            </seg>
            <seg n="568f3441">
              Globaliseringen och den teknik som nu har kommit människan till
              del genom uppfinningar och innovationer gör världen helt annorlunda.
              I dag kan varor, tjänster och människor röra sig fritt över världen
              på ett sätt som inte har varit möjligt förut. Det enda som står
              i vägen är politiken och de hinder som vi själva ställer upp.
              Jag menar att vi behöver riva de hindren och göra det enklare
              för människor att mötas, men många i den här salen och i den här
              debatten vill göra precis tvärtom.
            </seg>
            <seg n="89b9ee26">
              Varför är detta viktigt? Jo, jag tror att handeln och öppenheten
              på sikt bygger både välstånd och fred. Vi har lätt att glömma
              den historia av krig som vi har haft i Europa. Jag vet att det
              är många i nej-kampanjer genom åren som har raljerat över fredsargumentet.
            </seg>
            <seg n="85a840c7">
              Men de glömmer vad det är för Europa vi har sett, ett Europa
              präglat av diktatur, ett Europa präglat av förtryck och ett Europa
              präglat av fattigdom. Steg för steg motar vi tillbaka detta. När
              jag föddes gick en järnridå genom denna kontinent. I dag ser vi
              hur länder som då var förtryckta nu är fria och kan delta i ett
              brett europeiskt samarbete. Det är välkommet och bra. Steg för
              steg blir det fler demokratier i Europa, och fler människor lever
              i frihet.
            </seg>
            <seg n="383079ac">
              Snart kommer EU att ta in sin 28:e medlem. Kroatien kommer in.
              Det Kroatien som jag besökte 1988 var inte Kroatien utan Jugoslavien.
              Resan dit gick med buss genom det Östtyskland som partier i denna
              riksdag hade långtgående politiska samarbeten med, genom Östtyskland
              och ett förtryckt Europa till ett land som levde i fattigdom och
              förtryck, ett land som nu välkomnas in i den europeiska gemenskapen.
              Vi hoppas att de ska få en bra framtid tillsammans med oss i Europeiska
              unionen. Det sker inte utan utmaningar, men tillsammans bygger
              vi friare, rikare och roligare liv.
            </seg>
            <seg n="49eb0f20">
              En bärande del i detta är att vi fritt kan byta resultatet av
              vårt arbete med andra. Antingen det gäller tjänster eller handel
              med jordbruksvaror och andra produkter är det viktigt att vi kan
              byta vårt bästa arbete med andras. Det är precis den typen av
              specialisering som gör oss rika och fria. En stor del av utmaningen
              är nu att möta en helt annan konkurrens på den globala marknaden;
              det gäller både svenska och övriga europeiska företag. I den konkurrensen
              måste Europas länder ta krafttag för att förbättra sina möjligheter
              att hävda sig.
            </seg>
            <seg n="bf9e77d7">
              Ett sätt att sammanfatta Europas utmaning kan vara att säga att
              Europa i dag omfattar ungefär 7 procent av jordens befolkning.
              Vi har ungefär 25 procent av världens ekonomi och ungefär hälften
              av världens utgifter på det sociala området. Det är något som
              vi i denna kammare är stolta och glada över, men det ställer enorma
              krav på vår förmåga att effektivt kunna producera, att kunna vara
              konkurrenskraftiga. I det perspektivet är den gemensamma marknaden
              och ett Europa öppet mot omvärlden två av våra viktigaste verktyg.
            </seg>
            <seg n="57a03b0a">
              Europas allra viktigaste utmaning är att möta ungdomsarbetslösheten.
              I land efter land ser vi hur ungdomar har svårt att komma in på
              arbetsmarknaden. Det gäller Sverige och tyvärr i ännu större utsträckning
              många andra europeiska länder. Jag är övertygad om att ifall vi
              ska möta den utvecklingen måste vi erbjuda unga människor goda
              möjligheter att få bidra med sitt arbete på en stor, fri och gemensam
              marknad.
            </seg>
            <seg n="ceeaf24b">
              Europas länder har i decennier brottats med strukturproblem.
              Frankrike har haft budgetunderskott vartenda år sedan jag föddes,
              och trenden med ökande utanförskap och stigande arbetslöshet har
              pågått i många decennier. Jag tycker att det är dags att vi försöker
              bryta den utvecklingen. En väg att göra det är att värna och öka
              den ekonomiska friheten i Europa. Varför är det viktigt? Jo, för
              att det ger goda möjligheter för människor att vara produktiva,
              innovativa, göra saker som de fritt kan byta med andra.
            </seg>
            <seg n="8f57c088">
              Hur ser det då ut med den ekonomiska friheten i Europa? Det finns
              en grupp länder, Sverige tillhör dem, som klarar sig ganska väl
              när man jämför internationellt. I Heritages stora rankning kommer
              Sverige på 18:e plats. Bäst i EU är Danmark på 9:e plats. Inget
              EU-land tillhör topp-5. Där hittar vi i stället länder som Singapore,
              Hongkong, Australien, Nya Zeeland och det europeiska landet Schweiz.
            </seg>
            <seg n="d7b63ea1">
              Hur går det för andra europeiska länder? Frankrike med sina stora
              budgetunderskott kommer på 62:a plats när man jämför ekonomisk
              frihet, mellan Thailand och Rwanda, och Portugal på 67:e plats.
              Italien kommer på 83:e plats, mellan Saudiarabien och Namibia,
              och Grekland först på 117:e plats, mellan Senegal och Malawi.
            </seg>
            <seg n="0622ce49">
              Detta innebär att om man viktar länder efter ekonomisk storlek
              och räknar fram någon form av gemensam nämnare på hur den gemensamma
              marknaden ser ut kommer EU-27 på 42:a plats, efter Uruguay och
              Colombia. Eurozonen kommer på 47:e plats och hamnar därmed efter
              Peru. Det är ett tydligt tecken, tycker jag, på att vi visserligen
              talar mycket om en gemensam marknad, men vi behöver göra mer,
              inte bara för att göra marknaden gemensam utan också, och kanske
              främst, för att göra den fri.
            </seg>
            <seg n="c07bbdf7">
              En viktig lärdom av detta är att det är i länderna som det ser
              olika ut. Det finns ingen gemensam europeisk ekonomi i detta,
              utan det är i länderna vi har ställt till problemen och det är
              i länderna vi måste möta dem. Allt tal om att det ska trumfas
              ut i någon form av överstatlig lösning, one size fits all, tror
              jag inte på, för det kommer aldrig att fungera. Tvärtom behöver
              vi ta krafttag för att stärka en inre marknad som fungerar, en
              inre marknad till exempel för tjänster. Det skulle enligt en ny
              rapport kunna öka välståndet i Europa med ungefär 2 procent, det
              vill säga värdet av Danmarks produktion under ett helt år.
            </seg>
            <seg n="d4cf0b47">
              Herr talman! Det finns goda förutsättningar för Europa att ta
              sig vidare till någonting bättre. Det enda vi behöver göra är
              att lära av varandra. När vi tittar på den tidigare nämnda rankningen
              och bryter ned den i dess beståndsdelar blir det tydligt att om
              vi bara tog efter de europeiska länder som klarar sig bäst i respektive
              kategori, när det gäller de olika saker som vi mäter, skulle Europa
              komma på andra plats.
            </seg>
            <seg n="370df297">
              Vi behöver lära av länder som Danmark. Sämre exempel kan man
              ha. Europa behöver lära av länder som Sverige, men även andra
              länder i Europa har viktiga saker att bidra med. Därför är det
              europeiska samarbetet viktigt. Därför behöver vi ha ett öppet
              Europa, ett Europa som är öppet för handel med varandra men också
              öppet för människor och deras produkter utanför EU, i resten av
              världen.
            </seg>
            <seg n="80ac7dc3">
              Vi behöver bygga en solidarisk union som är öppen mot omvärlden.
              Lyckas vi med det, mina vänner och herr talman, tror jag att vi
              trots dysterkvistarna i denna debatt har det bästa framför oss.
            </seg>
          </u>
          <note type="speaker" n="c1d7cb3d">
            Anf. 10 JOHNNY SKALIN (SD) replik:
          </note>
          <u who="Q6328008" xml:id="i-a229c87c0e8f70a0-3" n="0527c313">
            <seg n="1188e0c4">
              Herr talman! Gustav Blix fokuserar nästan uteslutande sitt anförande
              på de positiva delarna av EU, som vi ju är överens om. Jag tror
              inte att det finns ett enda parti som någonsin har kritiserat
              den fria handeln, samarbetet, inte i någon större utsträckning
              i alla fall. Jag tycker att det är positivt med handel. Jag tycker
              att det är positivt med utbyte med andra stater.
            </seg>
            <seg n="6716bc07">
              Jag tycker att det även är positivt med demokrati, och jag anser
              inte att dessa behöver stå i motsatsställning till varandra. Det
              går att samarbeta, och det går att bedriva ett ekonomiskt utbyte
              med varandra utan överstatlighet, menar jag. Man måste vara medveten
              om att EU i dag påverkar en fullmäktigedagordning upp till 60
              procent, landstingen till 50 procent och riksdagen till över 30
              procent, enligt den senaste mätningen som gjordes för länge sedan.
              Inflytandet från EU:s sida är nog väsentligt mycket större på
              Sveriges riksdag i dag än tidigare.
            </seg>
            <seg n="2702f9a9">
              Vi måste också komma ihåg att det EU-medlemskap som vi har i
              dag, och som lett fram till den kris vi nu ser i Europa, river
              isär staterna; det gäller både mellan stater och inom stater.
              Vi har sett hur människor gått man ur huse i Barcelona, Madrid,
              Aten och så vidare. Vi har sett ett nazistparti komma in i Greklands
              parlament. Det är ett resultat av den politik som EU bedrivit,
              framför allt av den ekonomiska politiken. Det vill man nu använda
              som språngbräda för att federalisera Europa.
            </seg>
            <seg n="3f5db41b">
              Jag tycker inte att det är en positiv utveckling. Jag skulle
              hellre se att folket fick rätt att avgöra utvecklingen av sin
              egen framtid. Det är det som skiljer mitt parti från Gustav Blix
              parti.
            </seg>
          </u>
          <note type="speaker" n="c078d6a5">
            Anf. 11 GUSTAV BLIX (M) replik:
          </note>
          <u who="Q5579118" xml:id="i-65a3674df441d4a5-1" n="c471e692">
            <seg n="96a22751">
              Herr talman! Jag vill tacka för möjligheten att replikera, för
              jag tänkte återkomma till varför Europasamarbetet är viktigt även
              utanför den ekonomiska ramen. Jag var ganska fokuserad på det,
              men jag var också mycket tydlig med att man genom en rankning
              kan visa vilken skillnad det är mellan länderna när det gäller
              ansvaret. Det är inte Bryssel som orsakat Grekland och Spanien
              stora problem, utan det beror på beslut som fattats i Grekland
              och Spanien. På samma sätt har Sverige problem på grund av saker
              som vi har gjort eller inte gjort, på grund av underlåtelsesynder
              i vårt eget samhälle.
            </seg>
            <seg n="926e5e5b">
              Man ska inte peka finger och skylla på någon annan som inte har
              beslutat om det, utan i stället lägga ansvaret där det hör hemma,
              det vill säga i länder med nationella parlament som jag tycker
              måste möta den utmaning de har och som, ärligt talat, gör rätt
              stora och viktiga insatser för att möta framtiden. Tyvärr är det
              långt kvar att gå.
            </seg>
            <seg n="1bdcf950">
              Det som verkligen skiljer mellan Sverigedemokraterna och mitt
              parti är att vi ser Europasamarbetet och samarbetet med andra
              som något som inte bara är till vår egen fördel, att vi inte alltid
              ser till Sveriges snöda intressen, utan att det finns någonting
              större. Det handlar om människor och människors rättigheter, och
              de rättigheterna är universella. Vi har en europeisk deklaration
              om mänskliga rättigheter som vi försöker stå upp för, och vi har
              ett demokratiskt politiskt samarbete.
            </seg>
            <seg n="dd469d9e">
              Ja, man kan kritisera att EU-samarbetet inte är tillräckligt
              demokratiskt. Inte heller jag vill flytta mer makt till överstatliga
              institutioner i Bryssel, men vi ska vara tacksamma och glada över
              att vi har samarbetsformer i Europa som gör att vi kan lösa fiskeriproblem,
              som Bodil Ceballos från Miljöpartiet tog upp, eller klimatproblem
              eller andra typer av problem som inte stannar vid gränserna, problem
              som vi måste lösa tillsammans. Då räcker det inte att Sverige
              sitter ensamt i ett hörn och försöker göra allting rätt i någon
              egen liten demokrati, utan vi måste samarbeta med andra och tillsammans
              försöka lösa mänsklighetens problem.
            </seg>
          </u>
          <note type="speaker" n="85251bcc">
            Anf. 12 JOHNNY SKALIN (SD) replik:
          </note>
          <u who="Q6328008" xml:id="i-a229c87c0e8f70a0-4" n="0527c313">
            <seg n="f9ac9c21">
              Herr talman! Jag tyckte att jag sade i min första replik att
              jag också är för ett samarbete. Jag är för allt det Gustav Blix
              avslutade med. Vi ska samarbeta i stora och gränsöverskridande
              frågor. Vi ska samarbeta i frågor som rör handel, miljö, gränsöverskridande
              brottslighet och så vidare absolut.
            </seg>
            <seg n="427c226c">
              Det kan vi dock göra utan att ha den här överstatligheten och
              utan att ständigt flytta över makt från Sverige till Europa. Det
              är något Gustav Blix gör i EU-nämnden vid nästan varje sammanträde.
              Det Gustav Blix gör när han står och säger att han kritiserar
              EU är att också kritisera sig själv, i och med att Gustav Blix
              själv är med och fattar besluten. Det är ganska upprörande hur
              man kan stå och kritisera sig själv på det sättet och samtidigt
              försöka skapa någon form av trovärdighet. Det är inte trovärdigt,
              Gustav Blix tyvärr!
            </seg>
            <seg n="20c7ad0e">
              Jag skulle också vilja säga att Gustav Blix inte ser skogen för
              alla träd. När det gäller den kris som har skapats i Europa säger
              EU-kommissionen själv att man utan krisen inte hade kunnat lägga
              fram de långtgående förslag man nu har lagt fram. Krisen har uppstått
              genom att ett penningpolitiskt system har skapats som inte är
              anpassat efter de ingående staterna. Vi har haft en ekonomi som
              har gått i otakt, och det i sig har gjort att bubblor har vuxit
              fram. Spanien, Irland, Grekland och även Italien har nu stora
              problem i och med att penningpolitik bedrivs som inte är anpassad
              efter de här staterna.
            </seg>
            <seg n="4ea43546">
              Om det här inte skulle spela någon roll, Gustav Blix, skulle
              jag vilja höra varför Riksbanken i dag bör ha en ränta som skiljer
              sig från ECB:s centralränta. Vi har i dag en ränta som skiljer
              med en halv procentenhet. Varför har vi den ränteskillnaden, och
              vad innebär den i sak?
            </seg>
          </u>
          <note type="speaker" n="b91b3b01">
            Anf. 13 GUSTAV BLIX (M) replik:
          </note>
          <u who="Q5579118" xml:id="i-65a3674df441d4a5-2" n="c471e692">
            <seg n="707e4d48">
              Herr talman! Lars Ohly och Johnny Skalin hade tidigare ett meningsutbyte
              där Johnny Skalin nämnde att han varit hemma och läst på. Jag
              är ledsen att behöva be honom göra det ett varv till. Jag vill
              nämligen vara tydlig med några saker.
            </seg>
            <seg n="92b29cd0">
              För det första har EU-nämnden ingen kapacitet att föra över maktbefogenhet
              till EU. Det kan bara denna kammare göra under plenum. Vi flyttar
              ingen makt till EU-nämnden, utan det gör riksdagen genom att fatta
              beslut i sin helhet i kammaren.
            </seg>
            <seg n="534fefa6">
              För det andra är krisen i Europa betydligt äldre, och även djupare,
              än eurokrisen. Det tog jag upp i mitt anförande. Arbetslösheten
              har stigit under mycket längre tid än euron har funnits, och budgetunderskottet
              i Frankrike är minst dubbelt så gammalt som euron. Euron var möjligen
              ett försök att möta krisen och att göra det med framtidstro, optimism
              och en tro på någonting bättre, vilket jag i så fall tycker är
              en välkommen ambition. Man ska dock inte lägga all skuld för Europas
              problem på det monetära samarbete vi nu har haft i ett tiotal
              år när djupet i krisen är mycket större och krisen mycket äldre
              än så.
            </seg>
            <seg n="b75cc51d">
              För det tredje talar Sverigedemokraterna ofta om att de är beredda
              att samarbeta med andra för att lösa gemensamma problem. Jag vet
              att Johnny Skalin inte har några repliker kvar, men i nästa debatt:
              Kom med ett tydligt exempel på något ni har dragit fram, som skulle
              fungera och som inte slutar i att vi har någon form av klimatkonferens
              där alla länder har vetorätt, vilket gör det enormt segt att komma
              framåt! Vi har i EU nu gemensamt formulerat en politik som går
              långt före vad resten gör. Den kanske inte är tillräckligt bra
              och kanske inte löser alla problem, men den går långt bättre än
              vad något annat gör eller vad något annat politiskt samarbete
              gör.
            </seg>
            <seg n="f244e0ab">
              Kom alltså gärna med något konkret exempel som fungerar och verkligen
              kan ge resultat som förbättrar människors vardag.
            </seg>
          </u>
          <note type="speaker" n="b201f8fa">
            Anf. 14 BODIL CEBALLOS (MP) replik:
          </note>
          <u who="unknown" xml:id="i-aa1e83cf85e9393d-1" n="000e95f3">
            <seg n="1493048c">
              Herr talman! Jag funderar lite över arbetslösheten i södra Europa.
              I Spanien är ungdomsarbetslösheten omkring 57 procent, tror jag.
              Det är oerhört mycket; det är en jättegeneration som riskerar
              att hamna helt utanför. Det här är nämligen inte bara kortvarigt,
              utan det är långvarig arbetslöshet det handlar om.
            </seg>
            <seg n="f7c68d36">
              Samtidigt har vi sett EU:s svar, så att säga, på den finanskris
              och den ekonomiska kris flera olika länder befinner sig i. Det
              handlar väldigt mycket om åtstramning. De länder i södra Europa
              det handlar om har protesterat mot den här åtstramningspolitiken
              många av dem i alla fall men det är ändå någonting de tvingas
              till för att över huvud taget fortsätta få den hjälp de behöver.
              Jag tror inte på åtstramningspolitiken, utan jag tror att man
              måste möta krisen på ett helt annat sätt. Jag skulle vilja veta
              hur du ser på möjligheten att hitta andra modeller, Gustav Blix.
            </seg>
            <seg n="31c79831">
              Ju mer man stramar åt, desto tuffare blir det nämligen för myndigheterna
              i berörda länder att leverera det de är skyldiga att leverera.
              Jag tänker till exempel på löner. Det är många kommuner som inte
              har råd att betala sina anställda. Man har till att börja med
              dragit ned på lönerna i många yrkeskategorier, men på vissa platser
              betalar man inte ut löner alls eller ligger ibland flera månader
              efter med löner eller pensioner därför att man inte har pengar
              och därför att systemen på statlig nivå och ned till kommunerna
              inte fungerar.
            </seg>
            <seg n="29189c24">
              Jag skulle alltså vilja veta hur du ser på det här. Vad finns
              det för andra modeller? Vi skulle ju vilja att vi hjälper länderna
              att investera sig ur krisen och bygga på det som är den gröna
              omställningen faktiskt passa på att göra något vettigt av finanskrisen
              när vi nu ändå har den och se till att vi får en grönare värld
              på kuppen.
            </seg>
          </u>
          <note type="speaker" n="866cf51c">
            Anf. 15 GUSTAV BLIX (M) replik:
          </note>
          <u who="Q5579118" xml:id="i-65a3674df441d4a5-3" n="c471e692">
            <seg n="e2465f1e">
              Herr talman! När det gäller frågan om åtstramning eller inte
              tycker jag att man i grunden måste gå tillbaka till vårt eget
              problem i Sverige för 20 år sedan. Vad var det vi själva hade
              att brottas med? Jo, vi hade att brottas med en politik som inte
              gick ihop. I längden måste man ta tag i de strukturproblem, budgetunderskott
              eller andra typer av problem man verkligen har. I längden kommer
              ingen att kunna bli rik på att låna, utan man måste i grund och
              botten se till att bygga en bättre framtid. Där tror jag att Bodil
              Ceballos och jag i grunden är överens.
            </seg>
            <seg n="fb2bf440">
              Då handlar det om andra saker. Jag nämnde några i mitt anförande:
              Jag tror på ekonomisk frihet, jag tror på en gemensam marknad
              och jag tror på ökad handel. Jag tror på minskad regelbörda för
              företag, familjer och individer. Jag vill att det ska vara enkelt
              för människor att leva produktiva liv att arbeta, investera, spara
              och även uppfinna.
            </seg>
            <seg n="27ceb935">
              I detta spelar politiken en stor roll. Det handlar om utbildningspolitik,
              om att ha ett trovärdigt penningväsen och om att se till att skatter
              är låga och regler rimliga. Det handlar dock också om att inte
              stå i vägen att inte stå med politikens pekpinnar och tala om
              att det här är framtiden, att det här är den bästa investeringen
              eller att det här är sättet på vilket vi ska lösa alla problem
              en gång för alla.
            </seg>
            <seg n="88c8b56b">
              Jag tror i stället att vi behöver få ett samhälle i Europa som
              släpper fram individer, familjer och företag i större utsträckning.
              Där tror jag att vi har en stor utmaning. Vad är det för regelverk
              man möter som entreprenör, vare sig man är i Karlskoga, Spanien
              eller någon annan del av Europa? Hur ser mina möjligheter att
              utbilda mig och också få igen någonting på den utbildningen ut?
              I grunden tror jag att vi inte löser utbildning i Bryssel, utan
              det löser vi i kommunen, regionen eller möjligen på nationell
              nivå.
            </seg>
            <seg n="3a6ff9b7">
              Återigen: Jag tror att vi också behöver se till att inte försöka
              låna oss ur en kris. Tvärtom tror jag att lånen har varit en del
              i processen att försätta oss i den jobbiga situation där vi är.
            </seg>
          </u>
          <note type="speaker" n="d7e697f1">
            Anf. 16 BODIL CEBALLOS (MP) replik:
          </note>
          <u who="unknown" xml:id="i-aa1e83cf85e9393d-2" n="000e95f3">
            <seg n="a1705a48">
              Herr talman! Det var egentligen inte ett svar på min fråga. Självklart
              ska vi inte låna oss ur krisen.
            </seg>
            <seg n="3094277a">
              Det stora problemet, och det som var det stora problemet när
              vi själva var i kris för ett antal år sedan, är till stor del
              hushållens skuldsättning. Här var det så att man kunde få ett
              blancolån hur lätt som helst; det var nästan så att bankerna slängde
              lån över dig vare sig du ville eller inte. Det är samma sak som
              det har varit i Spanien, till exempel. Där har skuldsättningen
              varit oerhört hög. Det har varit ett sätt att hålla hjulen i gång.
            </seg>
            <seg n="24cc9387">
              Det är det många menar, att man ska hålla hjulen och konsumtionen
              i gång etcetera. Men när människor inte har någonting kvar att
              konsumera för det är ju den situationen de är i hur ska då hjulen
              vara i gång? Om man har ett regelverk som ska göra det lättare
              för företagen etcetera men människor inte kan handla det företagen
              producerar, vad gör vi då? Det är på något sätt bara ett ekorrhjul,
              och människor kommer inte ur det. Då måste vi titta på några andra
              modeller.
            </seg>
            <seg n="de0ee1a6">
              Vi hade en jättekris. Vi lyckades ta oss ur den, men vi hade
              också en krona som vi kunde låta flyta. Det kan man inte med eurosamarbetet,
              och oerhört många vanliga människor i de här länderna börjar nu
              protestera mot euron.
            </seg>
            <seg n="2fdce353">
              Det är inte alls samma uppslutning kring projektet euron. Man
              har sett att inte allting men väldigt mycket blev mycket dyrare
              direkt med eurons införande.
            </seg>
            <seg n="f07d3c6c">
              Jag kunde till exempel köpa persikor som var dyrare i Spanien
              där de kom ifrån än vad jag köpte dem för här i Sverige. Med euron
              blev det plötsligt väldigt mycket dyrare.
            </seg>
            <seg n="b985462e">
              Vi hade en möjlighet att låta ekonomin pareras av att ha en flytande
              krona, men det har de inte. Vad är det förutom regelförenklingar
              för företagen, som jag tyckte var det enda svar jag fick av dig,
              som man mer kan göra?
            </seg>
          </u>
          <note type="speaker" n="c9b5b153">
            Anf. 17 GUSTAV BLIX (M) replik:
          </note>
          <u who="Q5579118" xml:id="i-65a3674df441d4a5-4" n="c471e692">
            <seg n="9a02f300">
              Herr talman! Jag nämnde flera exempel. Utbildning är en viktig
              nyckelfaktor, inte minst för att rusta unga människor för arbetsmarknaden.
              Vi behöver också förändra regelverk för företag. Det tror jag
              absolut.
            </seg>
            <seg n="4093b2d7">
              Några av de förslag som har diskuterats här innan är väsentliga.
              Vi behöver öppna Europa mot resten av världen. Slut ett avtal
              om ett transatlantiskt frihandelsområde. Gör det möjligt för oss
              att både exportera och importera produkter enklare över Atlanten.
            </seg>
            <seg n="bb197f96">
              Inte minst viktigt, och inte minst för Spanien, är att se till
              att öppna Medelhavet ordentligt för handel. Gör Medelhavet till
              en verklig autostrada av produkter, tjänster, varor och människor
              som vill röra sig.
            </seg>
            <seg n="6b8bb19d">
              Det tror jag är några av de saker som vi borde göra i Europa
              för att stärka inte bara vår egen konkurrenskraft. Den relativa
              positionen är inte det avgörande. Vad som är viktigt är att vi
              har möjlighet att producera och konsumera på ett rimligt och bra
              sätt.
            </seg>
            <seg n="d109ce5f">
              Jag tror inte att vi i längden kan göra det med lånade pengar.
              Det stämmer att det har varit problem med hushållens skuldsättning
              i vissa länder. I andra länder handlar det om det offentligas
              skuldsättning.
            </seg>
            <seg n="4729e126">
              Den som är satt i skuld är inte fri och heller inte kapabel att
              ta itu med många av de utmaningar man står inför. Då måste man
              komma till rätta med de utgifter och de problem man har. Man måste
              se till att prioritera så att man långsiktigt klarar av de åtaganden
              man vill göra.
            </seg>
            <seg n="7fd668b2">
              Det var vad vi gjorde i Sverige under ganska tuffa tag i början
              av 90-talet och därefter. Det är också en resa som andra länder
              har gjort, och har gjort framgångsrikt. Det finns nu länder i
              Baltikum som har varit enormt tuffa i sina reformer men som jag
              tycker mig se också har en större trovärdighet och en starkare
              grund att stå på den dag ekonomin vänder och vi får fart igen.
            </seg>
            <seg n="ed09b8bb">
              Gör hemläxan, förbered dig för ett system som håller och se till
              att göra de reformer som gör dig mer konkurrenskraftig. Där är
              handel, utbildning och företagsklimat några av de modeller jag
              skulle vilja se att vi fick möjlighet att få på plats i länderna
              runt om i Europa.
            </seg>
          </u>
          <note type="speaker" n="7041c2e1">
            Anf. 18 LARS OHLY (V) replik:
          </note>
          <u who="Q262285" xml:id="i-1028a39f139b546b-3" n="200d0d9b">
            <seg n="68d000ca">
              Herr talman! Jag tyckte det gick en fläkt av Göran Perssons ande
              genom salen när Gustav Blix beskrev dysterkvistarna som svartmålade
              utvecklingen. Det var det som den förre statsministern ofta bemötte
              borgerliga kritiker med under hans regeringstid. De var dysterkvistar.
              Det förstärktes när Gustav Blix i sitt svar till Bodil Ceballos
              också citerade ordförande Perssons bok.
            </seg>
            <seg n="d674fd2a">
              Nu var det inte därför jag begärde ordet. Gustav Blix sade någonting
              som jag tycker kräver en följdfråga. Du sade att du inte är anhängare
              av one size fits all, en storlek passar alla. Du vill inte se
              den typen av ekonomisk politik som innebär att ländernas möjligheter
              att variera inskränks, om jag nu tolkar vad du menade.
            </seg>
            <seg n="765f1cc9">
              Det ställer frågan på sin spets. Är euron rätt väg för Europa?
              Är en gemensam finans- och räntepolitik möjlig att kombinera med
              en stor grad av frihet för ingående nationer att välja sin ekonomiska
              politik?
            </seg>
            <seg n="b1aee710">
              Eller är det så att euron och de system som byggs upp snarare
              binder länderna till rodret oavsett deras ekonomiska utveckling,
              och att de därmed tvingas in i ekonomiska åtgärder som möjligtvis
              passar någon men definitivt inte passar alla?
            </seg>
          </u>
          <note type="speaker" n="b512abcd">
            Anf. 19 GUSTAV BLIX (M) replik:
          </note>
          <u who="Q5579118" xml:id="i-65a3674df441d4a5-5" n="c471e692">
            <seg n="058bae3f">
              Herr talman! Lars Ohly gör en ganska vid tolkning av vad jag
              sade. Jag ska försöka svara konkret på frågan om euron så småningom,
              men jag ska börja i en annan ända.
            </seg>
            <seg n="50fd5d17">
              Jag vill vara tydlig med att jag tror att det finns ett par idéer
              som passar alla. Men de ska kanske inte beslutas om ovanifrån
              i en överstatlig process i Bryssel. Jag tror på ekonomisk frihet,
              fria marknader och den typ av ekonomiskt system som jag vet att
              Lars Ohly åtminstone genom åren kanske inte varit den främsta
              förkämpen för.
            </seg>
            <seg n="d083cd4d">
              Det är också viktigt att komma ihåg: Vad var det för uppgifter
              som euron var satt att lösa? Det var flera olika uppgifter. En
              var naturligtvis att göra det enkelt att integrera våra marknader
              och göra det enkelt att handla med varandra. En annan var att
              en gång för alla stampa ut inflationsspöket i Europa. Det är ett
              annat gissel som har präglat och plågat den här kontinenten under
              perioder.
            </seg>
            <seg n="597ad4f4">
              Det handlar om att hitta ett stabilt penningvärde. Varför är
              det viktigt? Jo, därför att inflation och det glömmer man lätt
              är en av de värsta skatterna på just sparande och investeringar.
              Det var det man försökte att komma till rätta med.
            </seg>
            <seg n="0576dd00">
              Länder som under årtionden hade haft problem med inflation och
              att få till stånd en trovärdig penningpolitik ville ta efter ett
              land om man ska vara ärlig, Tyskland som hade varit duktigt på
              att efter sin katastrof för 80 år sedan bygga en trovärdig ekonomisk
              penningpolitik. Men det ställdes också stora krav.
            </seg>
            <seg n="cc371271">
              Det ställdes stora krav på de länder som anslöt sig till euron.
              Några gjorde det genom att inte berätta hela sanningen. Andra
              gjorde det genom att sedan inte leva upp till de åtaganden man
              hade gjort. Då är det klart att man också springer in i problem.
              De problemen har vi nu att fortsatt brottas med.
            </seg>
          </u>
          <note type="speaker" n="b770a802">
            Anf. 20 LARS OHLY (V) replik:
          </note>
          <u who="Q262285" xml:id="i-1028a39f139b546b-4" n="200d0d9b">
            <seg n="22c26e57">
              Herr talman! Det är hårda ord om de problem som Europa stod inför
              på 90-talet. Jag håller med om att inflationen ibland var otyglad
              och definitivt inte är någonting eftersträvansvärt. Men det vi
              ser i dag är ett mänskligt lidande av proportioner som vi inte
              var i närheten av på 90-talet. Vi ser svält och fattigdom i EU,
              inom medlemsstater i Europeiska unionen. Vi ser människor som
              tigger på gatorna i Grekland. Vi ser människor som inte har någonting
              kvar att förlora.
            </seg>
            <seg n="0c1572d6">
              Jag håller med Gustav Blix om att det inte enbart är på grund
              av euron och de beslut som har fattats inom eurons system utan
              också på grund av försyndelser. Den gamla högerregeringen i Grekland
              är definitivt i hög utsträckning ansvarig för de ekonomiska problem
              som landet står inför i dag. Men möjligheten att ta sig ur problemen
              har radikalt minskat genom att man nu har centraliserat beslutsfattandet
              om till exempel räntepolitiken.
            </seg>
            <seg n="92a274ff">
              Vi får one size fits all, en storlek passar alla. Det är just
              det som Gustav Blix sade att vi inte skulle ha. Därför borde det
              resonemanget följas av ett tydligt ställningstagande. Gustav Blix
              borde säga: Jag har lämnat min uppfattning om att euron skulle
              vara bra för Sverige. Jag tycker inte längre att euron är någonting
              vi ska underordna oss. Vi bör behålla kronan som valuta och därmed
              också makten över vår egen räntepolitik.
            </seg>
            <seg n="a8309dc7">
              Det vore i så fall en logisk slutsats av det resonemang som Gustav
              Blix förde.
            </seg>
          </u>
          <note type="speaker" n="4f32c502">
            Anf. 21 GUSTAV BLIX (M) replik:
          </note>
          <u who="Q5579118" xml:id="i-65a3674df441d4a5-6" n="c471e692">
            <seg n="70a34b6c">
              Herr talman! Det är just för att vi har de stora allvarliga problemen
              i Europa i många länder som det är viktigt att vi har en hög grad
              av samarbete och solidaritet. Man glömmer lätt att många av de
              tuffa kraven som har mött en del av länderna i den värsta krisen
              också har mötts av en ganska stor grad av solidaritet att förse
              med likviditet och lån när de inte har det eller kan få det någon
              annanstans. Där gör vi också en insats.
            </seg>
            <seg n="a2b6a783">
              Lars Ohly gör det lite enkelt för sig när han försöker skylla
              på en enstaka regering i Grekland som har ställt till problemen.
              Jag tycker inte att man ska göra euron till en högervänster-fråga.
              Det är många som har varit inblandade i att se till att euron
              inte har fått den start jag i varje fall hade hoppats att man
              skulle följa och framför allt leva upp till de kriterier som fanns
              redan från början. Det gäller både höger- och vänsterregeringar.
            </seg>
            <seg n="15cdb1f1">
              När det gäller frågan om svenskt medlemskap i euron eller inte
              ligger jag nära svenska folket i en vänta-och-se-uppfattning.
              Jag gör det av den enkla anledningen att det först och främst
              inte är en fråga som beslutas här i riksdagen utan som vi sannolikt
              kommer att föra till en folkomröstning den dag det blir aktuellt
              och det finns ett brett stöd från svenska folket att ansluta sig
              till euron.
            </seg>
            <seg n="b3da8cbe">
              Jag tycker också ärligt att det inte är helt säkert vart euron
              är på väg. Det är klokt att vänta och se ur det perspektivet.
              Vi ser nu att en del länder vill gå vidare med en ekonomisk och
              monetär union som jag kanske inte riktigt tror på och som vi i
              Sverige också har haft invändningar emot. Hur djupt ska man centralisera,
              och hur djupt ska man gå?
            </seg>
            <seg n="53600cd0">
              När röken har lagt sig vid förhandlingsborden och vi vet lite
              mer om hur den ekonomiska och monetära unionen kommer att se ut
              och hur euron kommer att fungera tror jag att det finns anledning
              för Sverige att återigen på allvar pröva frågan: Hur är det med
              vinsterna? Att göra det enkelt för människor att handla, resa
              och leva goda ekonomiska liv i Europa och att se till att vi en
              gång för alla blir av med inflationsspöket som har präglat och
              plågat Europa är fortfarande lovvärda idéer.
            </seg>
          </u>
          <note type="speaker" n="1bc2bf69">
            Anf. 22 ISMAIL KAMIL (FP):
          </note>
          <u who="Q5898640" xml:id="i-e6a31830562782dd-0" n="21e17a42">
            <seg n="bcdd6c5a">
              Herr talman! Folkpartiet liberalerna stöder en fortsatt utvidgning
              av EU, som är strategiskt viktig för att möta globala utmaningar.
              Vi välkomnar att kommissionen i sitt årliga utvidgningspaket sätter
              utvecklingen av rättsstaten i centrum.
            </seg>
            <seg n="16e8dca7">
              EU måste även i fortsättningen lyfta fram och ha fokus på områden
              såsom respekt för människors lika värde, jämlikhet, solidaritet,
              demokrati och mänskliga rättigheter.
            </seg>
            <seg n="befd0e18">
              Det är viktigt att Sverige fortsätter att vara en stark röst
              för öppna samhällen, för ett öppet Europa och för en öppen värld.
            </seg>
            <seg n="a6c6ded9">
              Utrikesutskottet välkomnar dels Kroatiens EU-inträde, som preliminärt
              kommer att ske om tre veckor, dels att förhandlingarna om det
              isländska EU-medlemskapet har fortskridit med gott resultat.
            </seg>
            <seg n="4b40e51d">
              Turkiet däremot har en lång väg kvar till EU-medlemskap. Kommissionen
              skärper i årets översynsrapport sin kritik mot Turkiet, framför
              allt vad gäller situationen för yttrandefrihet. Därför är det
              betydelsefullt att understryka vikten av turkisk press- och yttrandefrihet.
            </seg>
            <seg n="84568e17">
              Folkpartiet vill dessutom betona att det är långt till en fredlig
              lösning på kurdfrågan. Det har förekommit en del förbättringar
              i de senaste förhandlingarna, men vägen till en varaktig lösning
              verkar fortfarande vara lång. Turkiet måste genomföra nödvändiga
              reformer för att kunna bli EU-medlem.
            </seg>
            <seg n="60a5011d">
              Samtidigt vill jag poängtera att vi inte får vända Turkiet ryggen.
              Vi måste hjälpa dem att hamna rätt och så småningom ta sin plats
              i Europeiska unionen.
            </seg>
            <seg n="9dc1db57">
              Herr talman! Det är mycket viktigt med fortsatta förhandlingar
              med alla kandidatländer. En fortsatt utvidgning av EU stärker
              EU:s viktiga roll som en central aktör för fred och stabilitet
              i världen.
            </seg>
            <seg n="fe97e29e">
              EU:s gemensamma säkerhets- och försvarspolitik ska tillförsäkra
              unionen civil och militär kapacitet för att förebygga konflikter
              och stärka den internationella säkerheten.
            </seg>
            <seg n="e60591fc">
              Vi liberaler välkomnar det djupa samarbete mellan EU:s medlemsstater
              inom det försvars- och säkerhetspolitiska området som har ägt
              rum de senaste åren. Europeiska unionen måste fortsätta att vara
              en stark global aktör för fred och säkerhet. Det är viktigt med
              vårt stöd till de förtryckta i världen. Ett starkt Europa stärker
              EU:s roll som en säkerhetspolitisk aktör i världen.
            </seg>
            <seg n="52185d5a">
              Folkpartiet vill samtidigt betona vikten av ett fortsatt fördjupat
              samarbete mellan Europeiska unionen och Nato. Ett effektivt samarbete
              har stor betydelse för den internationella krishanteringen. Ett
              nära samarbete har en central roll i områden där Nato och Europeiska
              unionen är närvarande och aktiva med fredsfrämjande personal.
            </seg>
            <seg n="3c6a8a8b">
              Herr talman! Folkpartiet har under lång tid strävat efter Natomedlemskap.
              Det ligger i Sveriges intresse att ansluta sig till Nato av säkerhetspolitiska
              skäl och med tanke på att Ryssland i dag utgör ett hot mot Sverige.
            </seg>
            <seg n="175cc816">
              Det är också viktigt att samarbeta med regionala afrikanska organisationer
              för att på så sätt främja EU:s arbete för fred och säkerhet i
              Afrika.
            </seg>
            <seg n="a1dbe2fc">
              Det är mycket angeläget att EU står väl rustat att möta de globala
              utmaningar som Europa och världen står inför.
            </seg>
            <seg n="d4ee48c3">
              Folkpartiet kan med glädje notera att det utrikes- och säkerhetspolitiska
              samarbetet inom EU har förstärkts och att antalet civila och militära
              insatser inom ramen för EU:s gemensamma säkerhets- och försvarspolitik
              har ökat. Det gäller att agera snabbt och effektivt vid svåra
              humanitära kriser.
            </seg>
            <seg n="7187c159">
              Det är viktigt att Europeiska unionen kan enas om ett antal principer
              inför den globala debatten om utvecklingsagendan efter 2015. Mer
              resurser måste riktas till områdena mänskliga rättigheter, demokrati
              och fattigdomsbekämpning och till att driva samstämmighet för
              utveckling som ett centralt mål.
            </seg>
            <seg n="623f67c4">
              Folkpartiet strävar efter att Sverige måste ha en ännu mer aktiv
              roll i EU-sammanhang. Vi ska vara först på banan och inte ha sena
              ståndpunkter när alla andra redan har bestämt sig. Vi måste agera
              och ha fokus på jämställdhet och religionsfrihet. Vi måste stå
              på de svagas sida. Sverige bör engagera sig för att försäkra att
              Europeiska unionens länder följer överenskomna principer för mötesfrihet
              för hbtq-personer.
            </seg>
            <seg n="0496990e">
              Ett annat viktigt område är människohandel. Människohandel är
              en allvarlig kränkning av den enskilda individens människovärde.
              Insatser för att bekämpa prostitution och människohandel måste
              präglas av internationell samverkan.
            </seg>
            <seg n="6b4cd56b">
              Herr talman! Sverige måste ta på sig rollen som det land som
              är på folkets sida och som vill hjälpa och påskynda demokratiska
              och ekonomiska reformer. Därför bör den europeiska grannskapspolitiken
              utvecklas. EU gynnas långsiktigt av att vara omgiven av demokratiska
              och stabila grannar. Syftet måste vara att stödja uppbyggnaden
              av demokrati och stimulera en hållbar ekonomisk och social utveckling
              genom bland annat effektiva regionala partnerskap. Stöd till det
              civila samhället, främjande av mediefrihet och ett starkt samarbete
              för demokratiutveckling stärker fred och säkerhet.
            </seg>
            <seg n="f6c9bea5">
              Den så kallade arabiska våren har hittills resulterat i att fyra
              diktatorer fallit: Ben Ali i Tunisien, Mubarak i Egypten, Gaddafi
              i Libyen och Saleh i Jemen. Nu återstår Syrien. Folket i Syrien
              har i 27 månader kämpat för sin frihet. Över 80 000 är döda, närmare
              två miljoner har lämnat landet och är på flykt och över tio miljoner
              syrier är i akut behov av humanitärt stöd.
            </seg>
            <seg n="292ca3b8">
              Herr talman! En regim som attackerar sitt folk med stridsflyg
              och tunga vapen måste ställas inför rätta för brott mot mänskligheten.
              Vi måste stödja folkets krav på demokrati, fria val och yttrandefrihet.
            </seg>
            <seg n="d15e41e8">
              Det är dags att Sverige agerar ännu mer aktivt för att stoppa
              regimens brutalitet och grymhet. Det är dags att stödja den demokratiska
              delen av oppositionen och stärka den i kampen mot både islamistiska
              extremister och regimen, som får stöd och vapenleveranser från
              Ryssland, Iran och Hizbullah.
            </seg>
            <seg n="9a588e4b">
              Det är också strategiskt viktigt att nästa fas efter demokrativågen
              i Mellanöstern och Nordafrika måste vara fria val och nya konstitutioner
              som garanterar religionsfrihet, rättigheter för kvinnor, minoriteters
              rättigheter och politiska och ekonomiska reformer.
            </seg>
            <seg n="2af3d10a">
              Herr talman! Den iranska regimen är en brutal regim som förtrycker
              de egna medborgarna och utgör ett hot mot sina grannar. En sådan
              regim utgör en fara för världsfreden och stabiliteten. Sanktionerna
              är nödvändiga, och regimens strävan efter att skaffa kärnvapen
              måste stoppas till varje pris.
            </seg>
            <seg n="fe40b2e8">
              Herr talman! Avslutningsvis vill jag betona att Europeiska unionens
              långsiktiga klimatpolitik måste inriktas så att den är konsekvent
              och skapar incitament för nödvändiga klimatinvesteringar. Energi
              är en allt viktigare faktor i Europeiska unionens relation till
              vissa länder och regioner, varav flera kan betraktas som instabila.
              Europeiska unionens ökade energiberoende i kombination med en
              begränsad egen energiproduktion har utrikes- och säkerhetspolitiska
              aspekter.
            </seg>
          </u>
          <note type="speaker" n="deb33147">
            Anf. 23 JOHNNY SKALIN (SD) replik:
          </note>
          <u who="Q6328008" xml:id="i-a229c87c0e8f70a0-5" n="0527c313">
            <seg n="37d055fd">
              Herr talman! Jag begärde replik på Ismail Kamil eftersom Folkpartiet
              är det parti i riksdagen som är mest öppet med vad man vill med
              EU-medlemskapet. Man vill federalisera Europa. Man är öppen för
              ett federalt Europa där makten utgår från Europa och inte från
              Sverige. Det är dock lite oklart vad man egentligen menar med
              federalisering. Jag har frågat EU-ministern tidigare, men jag
              har inte fått något klart svar egentligen inget svar alls, om
              jag själv får avgöra.
            </seg>
            <seg n="088aff04">
              Av denna anledning är det intressant att höra Folkpartiets syn
              på EMU. Det är ju själva verktyget för att åstadkomma federalisering.
              Det har till och med EU-kommissionen själv erkänt i sina egna
              skrivelser. Folkpartiet har också varit en av de yttersta förespråkarna
              för finanspakten. Redan innan vi gick med i finanspakten gick
              Folkpartiet ut med en önskan att Sverige skulle gå med i den.
              Man hävdade också att krisen i Europa inte beror på EMU eller
              på de problem som jag anser att EMU har skapat, utan den beror
              på att unionens länder inte följer reglerna om budgetunderskott,
              alltså stabilitetspakten.
            </seg>
            <seg n="82faf5d1">
              Själva argumentet för att gå med i finanspakten var just att
              stabilitetspakten inte fungerade. Därför skulle man gå med i finanspakten.
              Nu ser vi att Spanien, Frankrike, Nederländerna och andra länder
              får undantag från det nya regelverket. Det är precis samma förfarande
              som ägde rum två år efter kontantsläppet i EMU och som också i
              hög grad bidrog till att skapa den kris som nu råder i EU.
            </seg>
            <seg n="274bea6d">
              Därför vill jag höra hur Folkpartiet och Ismail ser på detta.
            </seg>
          </u>
          <note type="speaker" n="3f3be03e">
            Anf. 24 ISMAIL KAMIL (FP) replik:
          </note>
          <u who="Q5898640" xml:id="i-e6a31830562782dd-1" n="21e17a42">
            <seg n="99ffd43d">
              Herr talman! Tack, Johnny Skalin, för frågan!
            </seg>
            <seg n="4541d3e9">
              När det gäller Folkpartiets Europapolitik har det sedan länge
              varit känt för alla att vi vill ha den fria marknaden. Vi vill
              ta bort krångliga regler. Vi är dock kritiska mot en del politik
              som finns i Europeiska unionen i dag, bland annat viss jordbrukspolitik
              och en del andra saker.
            </seg>
            <seg n="490e1593">
              För oss är ett öppet samhälle, ett öppet Europa, faktiskt den
              viktigaste faktorn för att man ska komma närmare varandra och
              kunna lösa olika problem. Det kan vara sociala problem eller att
              sätta stopp för brottsligheten. Brottsligheten känner inte några
              gränser, och därför vill vi ta bort dem. Det kan också vara samarbete
              när det gäller miljöfrågor.
            </seg>
            <seg n="e9222ba7">
              Frihandel och samarbete stärker Europa. Sverige är en del av
              Europa. Därför måste vi tillsammans lösa de problem som vi möter
              i Europa och stärka den delen av politiken i Europa som kommer
              att gynna alla. Att isolera Sverige är inte den rätta vägen att
              gå vidare med att utveckla vårt land.
            </seg>
            <seg n="96f7ed97">
              Den andra delen, som är jätteviktig, är att ett samarbete kräver
              kompromiss. Vi kan inte göra som Johnny och Sverigedemokraterna
              eller andra partier vill och utan att samarbeta plocka russinen
              ur kakan och säga: Vi kan samarbeta på våra villkor!
            </seg>
            <seg n="a11bbe2d">
              27 länder ingår i Europeiska unionen. Då måste det bli kompromisser.
              I en kompromiss är det ett givande och ett tagande. Folkpartiet
              är för ett öppnare Europa, och vi vill ha mer samarbete och solidaritet.
            </seg>
          </u>
          <note type="speaker" n="53e891bd">
            Anf. 25 JOHNNY SKALIN (SD) replik:
          </note>
          <u who="Q6328008" xml:id="i-a229c87c0e8f70a0-6" n="0527c313">
            <seg n="4a9b082f">
              Herr talman! Den fria marknaden och det öppna samhället är vi
              också för. Det har vi tidigare i debatten konstaterat.
            </seg>
            <seg n="bdd7ba58">
              Problemet är att man har skapat ett regelsystem som inte fungerar
              och som man bröt två år efter kontantsläppet. Nu lyfter man in
              finanspakten för att lösa de problem som man tidigare identifierade.
              Spanien, Frankrike och Holland är redan undantagna från det nya
              regelverk som Folkpartiet har argumenterat för och röstat för
              i voteringen i Sveriges riksdag. Är det så här vi ska fortsätta?
            </seg>
            <seg n="fa5d2144">
              Folkpartiet utgår från att krisen är förorsakad av att medlemsländerna
              inte har koll på sin ekonomi. Ska vi då inte följa finanspakten?
              Varför biföll man finanspakten? Varför var Folkpartiet sådana
              ihärdiga förespråkare för finanspakten om den ändå inte ska gälla,
              precis som den forna stabilitetspakten?
            </seg>
            <seg n="080491b6">
              Dessutom undrar jag på vilket sätt den svenska penningpolitiken
              och kronan är sämre än det kompromissande EU som Folkpartiet föreslår.
              Kompromissen medför också att vi flyttar över makten från Sverige
              till Europa. Vi tar bort makten från våra egna väljare att avgöra
              vem som styr landet bäst och överlåter makten till EU-kommissionen
              och Europa.
            </seg>
            <seg n="37f100f3">
              Jag vill påminna om att Sveriges tillväxt de senaste tio åren,
              inklusive prognosen för i år, årligen har legat 1,35 procent över
              EMU-ländernas tillväxt. USA:s tillväxt har legat i genomsnitt
              0,76 procentenheter över EMU-länderna.
            </seg>
            <seg n="853df9d7">
              På vilket sätt är Sveriges inrikespolitik sämre än EU:s federalistiska
              politik?
            </seg>
          </u>
          <note type="speaker" n="23965fbb">
            Anf. 26 ISMAIL KAMIL (FP) replik:
          </note>
          <u who="Q5898640" xml:id="i-e6a31830562782dd-2" n="21e17a42">
            <seg n="4d3857a5">
              Herr talman! Folkpartiet har under en lång tid sagt att gemenskapen
              kan skapa förutsättningar för att vi ska hjälpa varandra. Den
              politik som präglas av solidaritet, av att man ska hjälpa varandra,
              är den politik som kan åstadkommas bäst genom öppna gränser. Stänger
              vi våra gränser isolerar vi oss. Vi kan inte exportera eller importera.
              Det är precis som jag sade tidigare: Vi har en del problem i Europeiska
              unionen det gäller jordbrukspolitik, vissa regler och frihandel
              och vi folkpartister har som liberaler länge hävdat att de stängda
              gränserna måste öppnas mer.
            </seg>
            <seg n="5142e006">
              Samtidigt måste vi vara helt överens om att ett samarbete inte
              kan åstadkommas genom att Sverige säger att det ska vara vår egen
              politik och våra egna regler som ska gälla. Det är 27 länder som
              måste komma överens. I demokratisk ordning kommer man överens
              genom att kompromissa. Det är inte alltid som Sverige eller Folkpartiet
              får sin vilja fram när man kommer överens.
            </seg>
            <seg n="088489ad">
              Herr talman! Vi tror på det öppna samhället. Vi tror på ett öppet
              Europa. Vi tror på mer samarbete för att åstadkomma förbättringar
              för dem som behöver hjälp. Vi tror att detta hjälper Sverige och
              andra länder att komma närmare varandra. Det är ett projekt för
              fred. Ju starkare vi är, desto mer förbättringar kan vi åstadkomma
              när det gäller våra grannar och omvärlden. Det är den politik
              som vi tror på. Vi vill inte stå utanför gemenskapen, utan vi
              vill vara en del av den. Det är därför Folkpartiet tycker att
              euro är den rätta vägen.
            </seg>
          </u>
          <note type="speaker" n="8abf0292">
            Anf. 27 KERSTIN LUNDGREN (C):
          </note>
          <u who="Q4964100" xml:id="i-1225e39fce8ff7cd-0" n="f0c7d093">
            <seg n="a117675a">
              Herr talman! I förra veckan hade jag och flera med mig möjlighet
              att besöka några länder i Afrika. Jag lyssnade också på den östafrikanska
              unionen, när man bland parlamentariker resonerade om sina drömmar
              och om sin utveckling. Jag lyssnade på Afrikanska unionen som
              diskuterade det panafrikanska projektet. Man tittar på EU, på
              USA och på Asien. Det är en ny värld, där avstånd krymper och
              möjligheter och utmaningar växer.
            </seg>
            <seg n="2129aad7">
              För Centerpartiet är det viktigt att säkra och utveckla en hållbar
              värld där människors frihet och möjligheter får växa och där respekt
              och tolerans för olikheter byggs på globala mänskliga rättigheter.
            </seg>
            <seg n="1e0f4438">
              EU:s verksamhet under 2012 ska prövas det är det vi gör nu i
              kammaren. De frågor vi ställer oss är: Bidrar vi till en öppnare,
              mer inkluderande och grönare värld? Bidrar vi till en hållbar
              utveckling, här hemma, i EU, i Europa och i världen?
            </seg>
            <seg n="b8f2d865">
              Svaret blir ja. Men vi kan och ska göra både bättre och mer.
            </seg>
            <seg n="89d7e902">
              Ta öppenhet! EU har en öppenhet för nya medlemmar. Det är en
              riktig prioritering från den svenska regeringen att arbeta vidare
              med det spåret. Det är strategiskt. Och vi är glada över att den
              1 juli få hälsa ännu en medlem, Kroatien, välkommen.
            </seg>
            <seg n="f0949ad3">
              Medlemsdrömmen hos många av våra grannar är en del av drömmen
              om en bättre framtid för människor. Den drömmen finns också i
              Turkiet. Den drömmen syns på Taksim och i Geziparken i dag när
              vi möter människor som vill se en annan framtid. De drömmer om
              en bättre värld. De drömmer om sin park, att den ska få vara kvar
              som grön.
            </seg>
            <seg n="0cc056e4">
              Jag tänkte på almstriden när jag såg det här i början och på
              vad som hände i Kungsträdgården i Helsingfors.
            </seg>
            <seg n="88d5cf87">
              Men, herr talman, jag är glad över att EU har varit tydligt.
              Kommissionär Füle var tydlig när han protesterade mot polisvåld.
              Det är en signal som hörs också till Turkiet. Och människor förväntar
              sig just den typen av signaler.
            </seg>
            <seg n="585d30ba">
              Det handlar om öppenhet för utvidgning till fler länder på Balkan,
              till fler länder över huvud taget och för människor. Det är ju
              det som det i grunden handlar om, inte om länder och stater utan
              om människor som ska få möjligheter.
            </seg>
            <seg n="81e6e84d">
              Det handlar om ett mer inkluderande EU. Ja, vi ser och har en
              uppgift att jobba med hbtq-frågor, som omnämns i betänkandet.
              Det är viktigt att stå upp för allas lika rätt och värde. Vi ser
              det när det gäller SRHR-frågor, men vi ser det också i andra sammanhang.
            </seg>
            <seg n="c4aad1eb">
              I dag finns det på vårt bord här i kammaren, herr talman, ett
              betänkande som heter Patientrörlighet i EU förslag till ny lagstiftning
              . Det handlar också om ett mer inkluderande EU, där människors
              möjligheter som patienter får växa.
            </seg>
            <seg n="f8b5a608">
              Ett öppet EU och ett inkluderande EU handlar naturligtvis också
              om asyl- och migrationspolitiken, som har varit en stor fråga
              under det gångna året i EU. Det handlar om solidaritet både inom
              EU och med länder och människor utanför EU. Vi vill se ett öppet
              EU. Vi vill inte bygga murar. Vi vill bygga broar.
            </seg>
            <seg n="f9fd111b">
              Människor ska få möjligheter att få skydd mot förföljelse. Vi
              är glada över att vi i år har fått en ny överenskommelse på det
              här området som kan skapa större möjligheter för människor att
              få det skyddet.
            </seg>
            <seg n="5c459ba2">
              Men det handlar också, herr talman, om en öppenhet från EU:s
              sida och en insikt om att vi är en åldrande kontinent. Människor
              söker sig inte nödvändigtvis till oss utan söker sig till andra
              delar av världen för att förverkliga sina drömmar. Vi måste i
              konkurrens visa att vi har en vilja att ge möjligheter för flera.
            </seg>
            <seg n="c86a37d2">
              I det sammanhanget tycker jag att det finns skäl att understryka,
              herr talman, värdet av att EU ansluter sig till Europakonventionen
              om mänskliga rättigheter. Det ger den bas som gäller mänskliga
              rättigheter i hela Europa, att EU också underordnar sig en yttre
              instans. Granskning av mänskliga rättigheter är en oerhört viktig
              signal till många människor där ute och till andra länder. Vi
              har många gånger en debatt runt rättsordning, både europeisk och
              global, som vi vill hävda.
            </seg>
            <seg n="8374d36b">
              Herr talman! Utrikes- och säkerhetspolitik är en viktig del av
              EU. Det handlar om att vi har förväntningar på oss att bidra utifrån
              våra erfarenheter till en fredligare, friare och grönare värld.
              Det är en politik byggd på folkrättens principer och universalism,
              inte enligt de gamla stormaktsagerandena i Europa. Det är ett
              nytt Europa och en ny säkerhets- och utrikespolitik i EU.
            </seg>
            <seg n="03dcd3f5">
              Det är ofta the big five, som Miljöpartiet hänvisar till i sin
              reservation, som talar. Det är just därför som vi behöver en starkare
              gemensam röst som har en annan agenda, som lyfter fram andra perspektiv.
            </seg>
            <seg n="2ea4b8bd">
              Ett EU för mänskliga rättigheter, fred och frihet och försoning
              är vad vi vill se. Vi är glada för det arbetet i östra grannskapet.
              Vi vet vilken betydelse EU har i dag för utvecklingen i Serbien
              och för utvecklingen i Kosovo. Det handlar om möjligheterna för
              människor där att drömma om en bättre framtid.
            </seg>
            <seg n="8534e53a">
              Vi vet betydelsen för Ukraina. Vi hade nyligen möjlighet att
              möta utrikesministern och diskutera det med honom här i riksdagen.
              Vi vet också betydelsen för länder där det är konflikter, som
              Georgien. Jag hoppas att vi inte nu får se nya murar byggas, enligt
              den gamla Berlinmurens modell, mellan Sydossetien och Georgien.
              Här har EU en möjlighet och en viktig roll att spela när det gäller
              säkerhet och möjligheter i vår omvärld, i östra grannskapet.
            </seg>
            <seg n="d2053b17">
              Men också i Mellanöstern förväntar man sig att EU ska vara en
              politisk kraft. Man vill att vi ska ha en starkare röst. Det må
              gälla bosättningar, som har varit uppe tidigare, eller rätt märkning
              av varor från bosättningar.
            </seg>
            <seg n="3e8b8222">
              Här pågår, herr talman, ett viktigt arbete från EU:s sida. Vi
              välkomnar det.
            </seg>
            <seg n="3cecdf04">
              Vi ser möjligheterna till politiska lösningar och vill att EU
              ska hävda politiska lösningar före, under och efter konflikter.
              Det handlar om responsibility to protect i dess bästa mening.
              Det må gälla Libyen, där vi har ett ansvar att nu bygga upp. Det
              må gälla Syrien, där vi har ett ansvar att försöka vara en fredsskapande
              kraft men också en uppbyggande kraft i framtiden.
            </seg>
            <seg n="1606bb09">
              Herr talman! Utvecklingspolitiken berörs. EU är världens största
              biståndsgivare. Det är viktigt att vi använder biståndet för att
              bidra till en hållbar utveckling, en grönare ekonomi och en anpassning
              till ett förändrat klimat och att vi skapar marknader med sjysta
              villkor och spelregler, till exempel mot skatteflykt eller mot
              osjysta handelshinder. Det är bra att vi har förnyat jordbruksbudgeten
              och har möjlighet att minska exportsubventioner.
            </seg>
            <seg n="86f39b2d">
              Jag var i Zambia när detta hände. Det är klart att jordbrukssubventionerna
              är ett störande moment när det gäller att skapa en hållbar utveckling.
            </seg>
            <seg n="950a5793">
              Herr talman! EU står inför stora utmaningar. Människorna i EU
              står inför stora utmaningar. Drömmen handlar om jobb, om utbildning,
              om en bättre framtid och om en hållbar utveckling. Den, herr talman,
              måste vi bygga tillsammans. Den drömmen är värd att kämpa för.
            </seg>
          </u>
          <note n="e2d58921">
            Jag yrkar bifall till förslaget i utskottets betänkande och avslag
            på alla reservationer.
          </note>
          <note type="speaker" n="3d5327ac">
            Anf. 28 JOHNNY SKALIN (SD) replik:
          </note>
          <u who="Q6328008" xml:id="i-a229c87c0e8f70a0-7" n="0527c313">
            <seg n="b8eb41b1">
              Herr talman! Jag hade helst tagit en replik på Fredrick Federley,
              som sitter i EU-nämnden, eftersom jag tänkte ta upp några saker
              som Federley tar upp. Men eftersom Federley sitter i EU-nämnden
              och Kerstin Lundgren företräder hans parti, Centerpartiet, i den
              här debatten kanske detta går lika bra.
            </seg>
            <seg n="aa89c0f7">
              Federley skrev i en debattartikel nyligen: EU har som samarbete
              på demokratiska grunder knutit länder närmre varandra. Jag skulle
              vilja höra om Kerstin Lundgren håller med om det och i så fall
              varför. Han skrev även att Centerpartiet avser att motarbeta kompetensöverflyttning
              när det gäller skatter, strafftullar och svensk arbetsrätt. Det
              tycker jag låter alldeles utmärkt. Det var väl något av det bästa
              som Fredrick Federley skrev där.
            </seg>
            <seg n="9d04898f">
              Däremot skrev han att han vill se en harmonisering av asylpolitiken,
              som han tycker är viktig, eftersom han vill säkerställa att fler
              får skydd i Europa.
            </seg>
            <seg n="fe8efd61">
              Här kan jag tycka att asylpolitiken verkligen bör vara en av
              de delar som ska tillhöra den nationella kompetensen, särskilt
              för ett land som Sverige som har tagit ett osedvanligt stort ansvar
              i de här frågorna.
            </seg>
            <seg n="f366b365">
              Men han skrev också att EU behöver tuktas för att hålla sig inom
              sina ramar och inte lyfta kompetenser från stater eller regioner.
              Det är vad man ständigt gör i den här riksdagen.
            </seg>
            <seg n="cdc7ce43">
              Därför skulle jag vilja höra: Är det här verkligen någonting
              som Centerpartiet kommer att driva på EU-nivå eller är det bara
              tomma löften att man ska stoppa maktöverföringen från Sverige
              till Europa? Är det den politiken vi ska se från Centerpartiet
              inför kommande EU-val? Kommer man i så fall också att stå upp
              och vara konsekvent från och med nu och ända fram till valet med
              att stoppa den här maktöverföringen?
            </seg>
          </u>
          <note type="speaker" n="b6e9a77d">
            Anf. 29 KERSTIN LUNDGREN (C) replik:
          </note>
          <u who="Q4964100" xml:id="i-1225e39fce8ff7cd-1" n="f0c7d093">
            <seg n="00deafdc">
              Herr talman! Jag har tidigare hört Sverigedemokraterna och Vänsterpartiet
              tävla i kampen om vem som är mest EU-negativ i form av avvikande
              meningar. Det var lite spännande. Jag har själv, herr talman,
              suttit med på några av EU-nämndens sammanträden och lyssnat och
              försökt ställa frågor när de avvikande meningarna har lyfts fram
              bland annat av Johnny Skalin för att höra vad de egentligen står
              för. Svaren förtjänar nog en närmare studie, för inte innehåller
              de speciellt mycket. Det är mer fråga om kravet på en avvikande
              mening.
            </seg>
            <seg n="2205f2c7">
              Herr talman! Fri marknad som Sverigedemokraterna sägs stå för
              och gilla har jag hört om, men jag har inte hört att Sverigedemokraterna
              i något sammanhang är berett att skapa regelverk som gör att den
              fria marknaden inte bara gäller för vissa utan för alla, som skapar
              likvärdiga möjligheter för människor i Europa. Då krävs det samarbete,
              och då krävs det öppenhet för samarbete. Det krävs faktiskt också
              att vi överlämnar ansvar till EU-nivån, och det har vi ju gjort,
              herr talman, med Lissabonfördraget som Centerpartiet står bakom.
            </seg>
            <seg n="1f0735b4">
              Det innebär inte att vi ska ha skatter på EU-nivå. Det har vi
              varit tydliga med. Men det innebär till exempel harmonisering
              av asylpolitiken, och jag nämnde tidigare, herr talman, att vi
              var glada för den nya överenskommelse som man har träffat när
              det gäller asylpolitiken. Vi vill se ett öppnare EU. Vi vill se
              ett EU som är öppet för omvärlden. Det gäller inte bara enskilda
              ledamöter i EU-nämnden eller enskilda ledamöter här i kammaren,
              utan det gäller Centerpartiet som helhet.
            </seg>
          </u>
          <note type="speaker" n="e0b6d143">
            Anf. 30 JOHNNY SKALIN (SD) replik:
          </note>
          <u who="Q6328008" xml:id="i-a229c87c0e8f70a0-8" n="0527c313">
            <seg n="b0e0efa0">
              Herr talman! Då tolkar jag det som att Centerpartiet fortsätter
              på sin inslagna linje att flytta över makten från Sverige till
              Europa och att det Fredrick Federley skrev i sin debattartikel
              mest var tomma löften, förutom det där med harmonisering av asylpolitiken
              som han och Centerpartiet står bakom. Jag anser att Fredrick Federley
              själv borde stå till svars för det här, men han företräder ändå
              sitt parti och det är ju trots allt hans parti som sätter riktlinjerna
              för vilken politik man ska bedriva.
            </seg>
            <seg n="9aae3940">
              Jag skulle också vilja komma in på en annan frågeställning som
              jag tog upp i mitt anförande och som jag har tagit upp i tidigare
              replikskiften men kanske inte utvecklat så mycket. Det gäller
              påbuden från EU-kommissionen som ständigt, varje år lämnas till
              Sverige och andra medlemsstater. Vad gäller EMU-länderna är det
              i hög grad tvingande att genomföra dessa åtgärder, men det är
              det faktiskt inte för oss som står utanför EMU. Ändå genomför
              regeringen i stort sett alla de påbud som lämnas.
            </seg>
            <seg n="5ce27fc5">
              Jag ska inte gå närmare in på dem som redan har lämnats; däremot
              ska jag gå in på dem som har lämnats inför nästkommande år, för
              de tycker jag är särskilt intressanta. Här har EU-kommissionen
              ställt krav på att skuldsättningen i den privata sektorn ska åtgärdas
              och att det bland annat ska ske via amorteringar. Det är ganska
              intressant. Det tog jag upp i anförandet. Där har regeringen redan
              agerat. Man tar också upp den dåliga integrationen på den svenska
              arbetsmarknaden, utfasningen av avdragsrätten för ränteutgifter
              för bolån och höjd fastighetsskatt. Jag har nämnt åtgärder för
              att uppmuntra amorteringar. Det handlar även om utfasning av hyresregleringen,
              vilket också är en väldigt intressant fråga, ökad avtalsfrihet
              för enskilda hyresgäster och kraftfullare och mer målinriktade
              åtgärder på invandrarungdomar bland annat via lärlingssystem.
            </seg>
            <seg n="e140b868">
              Kommer regeringen och Centerpartiet fortsatt att följa dessa
              påbud och göra precis som EU och EU-kommissionen kräver att Sverige
              ska göra? Eller vilka av dessa åtgärder kommer man i så fall inte
              att genomföra?
            </seg>
          </u>
          <note type="speaker" n="6b63ae95">
            Anf. 31 KERSTIN LUNDGREN (C) replik:
          </note>
          <u who="Q4964100" xml:id="i-1225e39fce8ff7cd-2" n="f0c7d093">
            <seg n="5afde68c">
              Herr talman! För oss handlar EU om frihet, om öppenhet och om
              möjligheter för enskilda människor. Det handlar om att skapa goda
              regler som fungerar för människor, oavsett om det är i Helsingfors,
              i Boden eller i Bratislava. Det handlar om att vi måste klara
              att möta utmaningar tillsammans, att inse att vi inte kan göra
              som Sverigedemokraterna försöker göra, det vill säga både äta
              kakan och behålla den.
            </seg>
            <seg n="03f67f6b">
              Den politiken fungerar inte. Det kommer att straffa ungdomar
              som hoppas på en bättre framtid här i Sverige. Det kommer att
              straffa möjligheter för företag som får mindre chanser på en mer
              global marknad.
            </seg>
            <seg n="eb10b3b5">
              Herr talman! Till skillnad från Sverigedemokraterna är vi i Centerpartiet
              inte rädda för att lyssna till andra. Vi tror inte att allt som
              vi bestämmer är det bästa. Vi är öppna för att lyssna på Riksrevisionen
              i Sverige. Vi är öppna för att lyssna på EU-kommissionens bedömning.
              Vi är öppna för att lyssna på OECD:s översyn. Det bidrar till
              den intressanta och spännande dialogen om vad vi så småningom
              här i kammaren ska fatta för beslut. I budgetsammanhang handlar
              det naturligtvis om vad vi i kammaren fattar för beslut i budgeten.
            </seg>
            <seg n="dff58e97">
              Jag är övertygad om att ibland väljer också Sverigedemokraterna
              att lyssna till en och annan röst eller det kanske jag inte är.
              Det kanske är så att Sverigedemokraterna stänger öronen för omvärlden
              och tycker att allt som man själv har fattat beslut om är klokskap.
            </seg>
            <seg n="a5903833">
              Vi har inte den hållningen, herr talman. Vi tror på öppenhet.
              Vi tror på att lyssna, och vi tror på att föra dialog även utanför
              Sveriges gränser. Vi tror att det berikar människor här hemma
              likaväl som världen där ute.
            </seg>
          </u>
          <note type="speaker" n="cabd752f">
            Anf. 32 DÉSIRÉE PETHRUS (KD):
          </note>
          <u who="Q4972645" xml:id="i-c70b12c49df8f4f2-0" n="7e1aef27">
            <seg n="287acdeb">
              Herr talman! Den här debatten utgår från regeringens skrivelse
              om verksamheten i Europeiska unionen under 2012, så det är egentligen
              vad som hände i Europeiska unionen föregående år som vi reflekterar
              kring. Unionen är på väg att omfatta 28 länder när Kroatien inträder
              i sommar. Det intressanta är också att det fortfarande finns en
              attraktionskraft i EU trots den kris som för närvarande präglar
              Europas länder.
            </seg>
            <seg n="bc82db90">
              Herr talman! Arbetet i riksdagen handlar alltmer om frågor som
              har bäring på det europeiska samarbetet. Vi bedömer om det är
              rimligt att EU-kommissionen ska behandla och fatta beslut om förslag
              eller om det är nationell kompetens som gäller i olika frågor.
              Vi gör den så kallade subsidiaritetskontrollen, och det är bra.
              Vi behandlar också frågor som finns på EU:s dagordning i utskotten
              och sedan i EU-nämnden.
            </seg>
            <seg n="0a0ff8f9">
              Vår EU-nämnd är unik. Det var något vi kom fram till när vi var
              i Irland för att lyssna på hur de jobbade med sitt ordförandeskap.
              Här får riksdagen ett stort inflytande över hur vår regering och
              dess ministrar ska agera på ministerrådsmöten. Så är det inte
              i andra EU-länder. Den ståndpunkt som våra svenska ministrar ska
              ha nere i Bryssel ska samordnas med riksdagen. Det här är väldigt
              bra och skapar en levande debatt om EU-frågorna.
            </seg>
            <seg n="c4778771">
              Herr talman! Året som gått har kanske mest präglats av EU-ländernas
              ekonomiska kris, om talet om bankunionen, om migrationsfrågor
              och av ungdomsarbetslöshet men också av hästköttsskandaler. Den
              djupa ekonomiska krisen i EU har bidragit till att EU ifrågasätts.
              David Cameron slog i sitt omdiskuterade tal i januari i år fast
              att Storbritannien ska folkomrösta om EU-medlemskapet. Ska man
              vara kvar eller inte? Själv slog dock Cameron fast att han med
              själ och hjärta ska kampanja för att Storbritannien ska stå kvar
              i unionen, dock med ett förändrat EU som han avser att arbeta
              för ett EU med mindre överstatlighet, som han säger.
            </seg>
            <seg n="a3e23f4b">
              Och visst är vi många som anser att EU inte är svaret på allt
              och att EU inte ska ta över de frågor som passar bättre att organisera
              nationellt. Samtidigt finns det många fördelar med att arbeta
              gemensamt, och det är därför vi har EU. Sverige som litet land
              är beroende av ett välmående EU som kan handla varor från oss.
              Handeln med EU utgör en betydande andel av Sveriges utrikeshandel,
              där Tyskland är en viktig partner.
            </seg>
            <seg n="9045df14">
              Att EU står som en stor, enad världsmarknad är också något som
              lockar andra regioner och länder. Kina är till exempel villigt
              att stå för ekonomiska garantier till lån i Världsbanken med riktning
              mot europeiska länder, just för att EU är en stor handelspartner.
            </seg>
            <seg n="c3e84acd">
              Det är inte bara i ekonomiska frågor som EU har stor betydelse.
              Miljön och klimatfrågorna är andra. Utsläpp i vårt närområde påverkar
              oss, och det är en stor fördel om vi får regleringar som gör att
              människors hälsa sätts i främsta rummet.
            </seg>
            <seg n="807913ba">
              Även vård över gränserna har blivit en realitet för många. Om
              en läkare remitterar dig till specialistvård eller rehabilitering
              i ett annat EU-land, därför att den inte finns i Sverige, betalar
              man vanlig patientavgift.
            </seg>
            <seg n="527222b4">
              Flera områden innebär att EU-medborgarna gemensamt får rättigheter
              och förmåner som jag tror att många faktiskt ser fördelar med.
              Samtidigt får ett ökat samarbete, ökad integration, alltid ett
              visst bakslag, kanske särskilt i kristider som nu. Därför måste
              debatten hållas levande.
            </seg>
            <seg n="e0e69995">
              Det kan handla om gemensam lagstiftning, men ibland är det bara
              vissa länder som samarbetar, till exempel när det gäller en finansiell
              transaktionsskatt, som har varit på tapeten. Vi har den öppna
              samordningsmodellen där vi har mer av benchmarking och att lära
              av varandra, som nu sker kring ungdomsarbetslösheten i Europa.
              Där anser många att Sverige är en förebild. Vi har alltså flera
              olika sätt att arbeta på. Inom Lissabonfördraget ges ju olika
              möjligheter att samarbeta. Det behöver inte bara vara på ett sätt
              och genom lagstiftning.
            </seg>
            <seg n="d04038ea">
              Herr talman! EU:s utvidgning fortskrider, men det land som har
              funnits med länge i ansökarskaran, Turkiet, har, som flera har
              nämnt här, stora problem på flera områden. Reformtakten i landet
              har avtagit betydligt de senaste åren. Flertalet av de 35 förhandlingskapitlen
              är frusna på grund av att Turkiet inte genomfört de reformer de
              måste göra, eller för att de är blockerade av någon EU-medlemsstat.
              Särskilt när det gäller yttrandefriheten har kommissionen alltmer
              skärpt tonen gentemot Turkiet. Ett stort antal journalister sitter
              fängslade, och vi ser just nu hur situationen ser ut på torgen
              i Istanbul och Ankara. Unga personer börjar alltmer höja rösten
              mot förtryck och vill se ökad demokrati och respekt för mänskliga
              rättigheter. Den kurdiska befolkningen har fortfarande inte fått
              sina rättigheter fastlagda, och det krävs nu en fredlig lösning
              på situationen i landet.
            </seg>
            <seg n="55149740">
              EU tar allt fler initiativ just till ökat internationellt samarbete.
              EU:s handelspolitik och biståndspolitik men också dess gemensamma
              försvars- och säkerhetssamarbete har fått en ökad betydelse på
              världsscenen. EU har fått en starkare gemensam röst i världen,
              med större inflytande. Den europeiska utrikestjänsten och Catherine
              Ashton har fått ökad betydelse.
            </seg>
            <seg n="a2363da6">
              EU har också tagit steg för ökat samarbete för fred och säkerhet
              i framför allt Afrika, exempelvis på Afrikas horn och utanför
              Somalias kust.
            </seg>
            <seg n="ac591382">
              EU ska ha en hög svansföring när det gäller att stärka demokrati
              och mänskliga rättigheter i internationella insatser. EU ska arbeta
              för att förebygga konflikter och med krishantering och fredsfrämjande
              insatser. Men hur stor omfattningen av det militära samarbetet
              ska vara inom EU bör man fortsätta att diskutera. Lissabonfördragets
              solidaritetsklausul förpliktar om något EU-land skulle angripas
              utifrån. Sveriges medverkan och ledarskap i EU:s stridsgrupper
              innebär att Sverige är med och tar ansvar för fred och säkerhet
              i och utanför vårt närområde. Vi har i utskottet markerat att
              vi önskar fortsatt information om stridsgruppens utveckling och
              användning.
            </seg>
            <seg n="c36abe67">
              Herr talman! Dessa insatser är bara en del, vid sidan av de diplomatiska,
              ekonomiska och biståndspolitiska verktygen för att uppnå säkerhet
              i vårt närområde. Att förhandla om handelsavtal med EU som stark
              förhandlingspart gynnar Sverige. Gemensamma regler, normer och
              krav gör att Sverige inte förlorar gentemot andra EU-länder när
              vi vill ställa krav på att varor som kommer till oss och till
              EU ska motsvara höga miljökrav och livsmedelssäkerhet samt att
              vi tillverkar varor med etiska regler på företagen.
            </seg>
            <seg n="9004ae26">
              I detta sammanhang är det värt att notera att Ryssland under
              2012 upptogs som fullvärdig medlem i Världshandelsorganisationen,
              WTO. Det innebär en möjlighet till strategiskt, långsiktigt samarbete
              mellan EU och Ryssland. Rysslands utveckling vad gäller mänskliga
              rättigheter har mycket övrigt att önska, och vi måste fortsätta
              att ha ett tryck på Ryssland för en förändring.
            </seg>
            <seg n="389f5f8d">
              Herr talman! EU:s samarbete i det östliga partnerskapet med Moldavien,
              Georgien, Armenien, Azerbajdzjan och Ukraina går knaggligt. Flera
              länder gör framsteg, men utvecklingen ser inte stabil ut. Hot
              mot bygget av demokrati kommer ständigt i dessa länder.
            </seg>
            <seg n="dd6af896">
              I det södra grannskapet har länderna i Nordafrika tagit steg
              framåt, men också bakåt. Det tar uppenbarligen tid att bygga demokratiska
              institutioner. Vi får hoppas att dessa länders egna befolkningar
              står fast på väg mot full demokrati, att de håller fast vid att
              det ska gå åt rätt håll. EU som samarbetspartner måste fortsätta
              att ställa krav på reformer.
            </seg>
            <seg n="081eb844">
              Herr talman! EU är en stor, global utvecklingsaktör som tillsammans
              med medlemsstaterna står för mer än hälften av världens totala
              utvecklingsbistånd. Även om tyvärr flera länder drar ned på sina
              biståndsbudgetar i kristider är EU en stor och viktig aktör. Under
              året som gick antogs rådsslutsatser om den fortsatta inriktningen
              på EU:s bistånd kallat Agenda för förändring. Slutsatserna tog
              fasta på samarbetsländernas respekt för mänskliga rättigheter,
              demokrati och rättsstatens principer när samarbete ska äga rum.
              De betonar också betydelsen av en hållbar tillväxt. Vi ser att
              många länder i Afrika har en fantastisk utveckling ekonomiskt.
              Men det går bakåt för demokratin. Det kan vi inte bara åse stillatigande.
              EU:s grundvärderingar och den vanliga medborgaren i det land vi
              ger utvecklingsstöd måste stå i fokus.
            </seg>
            <seg n="5654c7dc">
              Herr talman! Året som gått har präglats av den ekonomiska krisen,
              en kris som ser ut att bli långvarig. Sverige står starkt men
              hotas av svaga ekonomier i euroområdet. Därför har det legat i
              Sveriges intresse att samarbetet haft fokus på att rätta till
              svagheter i det ekonomiska och finansiella regelverket. Syftet
              måste vara att stabilisera både den ekonomiska och inte minst
              den sociala utvecklingen i Europa. Social instabilitet hotar gemenskapen.
            </seg>
            <seg n="68e92775">
              Respekten för stabilitets- och tillväxtpakten måste återställas,
              och ansvar för offentliga finanser och den samhällsekonomiska
              stabiliteten är viktiga för att bevara trovärdigheten för finanspolitiken.
              Därför är de frågor som intensivt har behandlats under 2012 om
              bankunion, banktillsyn, Europeiska stabiliseringsmekanismen, finanspakt,
              tvåpack, kapitaltäckningskrav med mera varit viktiga frågor.
            </seg>
            <seg n="2cec57ed">
              Sverige är inte med i eurosamarbetet, och kommer inte heller
              att vara det inom en snar framtid. Sverige tjänar dock på att
              de länder som deltar i samarbetet får en uppstramning i regelverken.
              Sverige vill delta i det som påverkar oss, men vi vill inte bindas
              upp av krav som kan tvinga oss att sänka våra ambitioner i översyn
              av exempelvis finanssektorn.
            </seg>
            <seg n="cd0a6f11">
              EU:s långtidsbudget har varit ett återkommande tema för förhandlingar
              under året som gått, då den fleråriga budgetramen för 20142020
              skulle tas fram. EU-nämnden har av regeringen fått kontinuerlig
              information om förhandlingarna som för första gången ledde till
              en stramare budget än tidigare, minskade jordbruksstöd och mer
              satsningar på forskning och innovation, vilket vi välkomnar. EU-parlamentet
              har nu fått ett stort inflytande i den fortsatta processen om
              långtidsbudgeten. Det återstår att se hur det landar i förhandlingarna.
            </seg>
            <seg n="bc3d4ee9">
              Herr talman! För oss kristdemokrater är det viktigt att EU fortsätter
              att vara en kraft som stärker fred och frihet. Men EU ska inte
              ta på sig mer än det som medborgarna önskar att EU ska syssla
              med. Den så kallade subsidiaritetsprincipen ska ligga fast, vilket
              innebär att besluten ska fattas så nära medborgarna som möjligt
              om det inte är mer effektivt att sköta det gemensamt via EU.
            </seg>
            <seg n="5e29aab3">
              EU står inför en gigantisk utmaning när det gäller att lösa den
              ekonomiska krisen, att inkludera alla medborgare som i dag lever
              i arbetslöshet och utanförskap, men också att på det säkerhetspolitiska
              området säkra fred och frihet. I det arbetet är det viktigt att
              EU för en aktiv utrikes- och säkerhetspolitik med dialog, handel
              och ett aktivt bistånd som ger fattiga människor hopp om en god
              hälsa och politiskt inflytande med demokrati och mänskliga rättigheter
              i fokus. EU:s värden är viktiga att stå upp för i alla internationella
              sammanhang.
            </seg>
          </u>
          <note n="d069cd76">
            Med det, herr talman, yrkar jag bifall till förslaget i betänkandet.
          </note>
          <note type="speaker" n="7912798b">
            Anf. 33 JOHNNY SKALIN (SD) replik:
          </note>
          <u who="Q6328008" xml:id="i-a229c87c0e8f70a0-9" n="0527c313">
            <seg n="cab5e660">
              Herr talman! Jag önskar att jag hade fått ta replik på alla.
              Jag fick ta replik på alla utom Miljöpartiet och Socialdemokraterna.
              KD är sist ut av de partier som har anmält huvudanföranden till
              debatten.
            </seg>
            <seg n="c8275770">
              Jag har lyssnat på alla debatter, och jag kan bara konstatera
              att man säger ungefär samma sak i alla anföranden. Vänsterpartiet
              sticker ut lite grann, men det är SD, Sverigedemokraterna, som
              står för den verkligt EU-kritiska hållningen i kammaren, vilket
              jag beklagar.
            </seg>
            <seg n="bd4c6439">
              Désirée Pethrus talar om till exempel utvidgningen, och hon hyllar
              att Kroatien nu är medlem i unionen. Jag kan meddela Désirée Pethrus
              att kroaterna själva inte är lika positiva. Stödet är nu nere
              på 56 procent för EU-medlemskapet i Kroatien. Man oroar sig för
              de kroatiska företagen, och man oroar sig för handeln med de närmaste
              länderna. Det handlar framför allt om livsmedelsbranschen, vilket
              är en viktig bransch för Kroatien. Det återstår att se hur pass
              lyckliga kroaterna blir senare när de också får vara med och ta
              del av effekterna av medlemskapet i Europeiska unionen.
            </seg>
            <seg n="5c84183a">
              Något annat jag reagerar på i debatterna är att man ständigt
              tar upp politiska framställningar om handel, mänskliga rättigheter,
              öppenhet, möjligheter för människor att möta utmaningar tillsammans
              och så vidare. Man talar också om frihet. Mycket av talet om handel,
              mänskliga rättigheter och demokrati är sådant som vi alla i kammaren
              är för. Däremot har vi i fråga om frihet och demokrati i sig olika
              utgångslägen. För mig är demokrati att svenska folket avgör makten,
              att svenska folket avgör vilka som ska bestämma i Sverige. Det
              är det som skiljer Sverigedemokraterna från KD. Är det korrekt
              uppfattat, Désirée Pethrus?
            </seg>
          </u>
          <note type="speaker" n="f9634e1b">
            Anf. 34 DÉSIRÉE PETHRUS (KD) replik:
          </note>
          <u who="Q4972645" xml:id="i-c70b12c49df8f4f2-1" n="7e1aef27">
            <seg n="8544c853">
              Herr talman! Tack för frågan!
            </seg>
            <seg n="a559becf">
              Först var det frågan om att kroaterna inte är positiva. Sverige
              gick också med i EU med en inte jättestor majoritet, men det var
              ändå en folkomröstning som landade i att det fanns en majoritet
              som ville att Sverige skulle gå med i EU. Så småningom har stödet
              faktiskt ökat. Kanske har det inte varit så den senaste tiden,
              men vi har sett att när det går bra för EU går det också bra för
              Sverige. Därför tror jag att de flesta svenskar i dag är medvetna
              om att EU har en positiv inverkan på Sverige.
            </seg>
            <seg n="0f1f80dc">
              Precis som jag tog upp i min diskussion kommer det alltid att
              finnas frågor om vad EU ska syssla med och vad Sverige nationellt
              ska syssla med. För Kroatien finns, precis som för alla andra,
              den så kallade akin, det vill säga de regler som ska uppfyllas
              för att ett land över huvud taget ska komma i fråga för medlemskap
              i EU. Kroatien har uppfyllt den. Precis som det står i betänkandet
              vet vi att det finns frågor om korruption och andra frågor som
              vi behöver sätta pekfingret på när det gäller Kroatien.
            </seg>
            <seg n="0f1267de">
              Det finns flera länder som redan är med i EU i dag som har problem
              och som vi på något sätt ska försöka få in i en bättre situation.
              Vi vet att det tjänar Sverige. Men att Sverige ska ställa sig
              ensamt och säga att Sverige inte bryr sig om hur det går för alla
              andra länder i närområdet som landet handlar med är inte en framgångsrik
              modell för vare sig Sveriges ekonomi eller på annat sätt.
            </seg>
            <seg n="0a7028ba">
              Genom att vi ställer krav på alla nya länder om mänskliga rättigheter
              och demokrati är vi med och påverkar. Vi påverkar i våra handelsrelationer
              genom att i dialog alltid ta upp frågan om mänskliga rättigheter
              och demokrati. Att sprida EU:s värden kan väl ändå inte vara något
              negativt?
            </seg>
          </u>
          <note type="speaker" n="8bd366da">
            Anf. 35 JOHNNY SKALIN (SD) replik:
          </note>
          <u who="Q6328008" xml:id="i-a229c87c0e8f70a0-10" n="0527c313">
            <seg n="d2840412">
              Herr talman! EU:s värden är ett intressant begrepp. Vad är EU:s
              värden? 60 procent av besluten i fullmäktigeförsamlingarna, 50
              procent i landstingen och 30 procent i riksdagen sker under påverkan
              av EU. Det är EU:s värden, Désirée Pethrus.
            </seg>
            <seg n="fba316e1">
              EU står för något helt annat än demokrati. Det ser vi tydligt
              i den snabba maktöverföringen där man inte minst använder delegerade
              akter, det vill säga så kallad sekundär lagstiftning, för att
              komplettera de så kallade kompromissförslag man kommer fram till
              i alla de enskilda förslagen som läggs fram i unionen. Det innebär
              alltså att EU-kommissionen har osedvanligt stor makt att fortsätta
              maktöverföringen även efter att Sverige varit med om att kompromissa.
              Så ser EU-medlemskapet ut, och det kompletteras av en rad andra
              förslag som läggs fram. Europeiska terminen är en av dem, och
              Europa 2020 är en annan.
            </seg>
            <seg n="d8f3a757">
              Jag tror på folket. Folket ska ha den avgörande makten. Folket
              ska kunna avsätta både mig och Désirée Pethrus om någon av oss
              gör ett dåligt arbete.
            </seg>
            <seg n="8d37d954">
              Men vem avsätter EU-kommissionen när den gör ett dåligt arbete?
              Vem kan avsätta EU-kommissionen? Den frågan tror jag kommer att
              förbli obesvarad; den går nämligen inte att besvara med annat
              än att vi omförhandlar det svenska EU-medlemskapet och återgår
              till någon form av samarbete.
            </seg>
            <seg n="e91c7119">
              Jag tycker att det är ett litet slag i ansiktet på alla oss demokratiförespråkare
              att hävda att EU står för frihet. EU är långt ifrån frihet. För
              mig är frihet att själv kunna bestämma, att själv kunna lägga
              min röst på vem jag vill och att själv kunna omvärdera och skapa
              en förändring i samhället.
            </seg>
          </u>
          <note type="speaker" n="fccd04ab">
            Anf. 36 DÉSIRÉE PETHRUS (KD) replik:
          </note>
          <u who="Q4972645" xml:id="i-c70b12c49df8f4f2-2" n="7e1aef27">
            <seg n="90877e62">
              Herr talman! Frihet är att vi fattar beslut om det vi anser att
              Sverige ska fatta beslut om. Vi har lämnat över vissa rättigheter,
              men det har vi gjort i bred enighet i riksdagen. Det är inte något
              konstigt.
            </seg>
            <seg n="53e5afa7">
              Vi har en riksdag som fattar beslut i olika EU-frågor om olika
              EU-direktiv, vi för en debatt här och vi har ett EU-parlament
              som är folkvalt. Vi har alltså en helt öppen demokratisk process
              när det gäller EU-frågorna, så vad är problemet? Det vore ett
              problem om vi gjorde allt bakom stängda dörrar, men så är ju inte
              fallet.
            </seg>
            <seg n="2dc60dc2">
              EU:s värden handlar inte om det som Johnny Skalin tar upp. De
              demokratiska värdena står fastslagna i Lissabonfördraget. Det
              handlar om mänskliga rättigheter, demokrati, pressfrihet, yttrandefrihet,
              att vi är emot dödsstraff, för rätten att organisera sig, fackliga
              rättigheter, religionsfrihet, att vi är emot diskriminering och
              så vidare. Det är värden som Johnny Skalin borde kunna ställa
              sig bakom.
            </seg>
            <seg n="72335238">
              Vi tycker att de värdena är något att slåss för, inte att vi
              bara ska sitta och hålla på dem inom Sveriges gränser. Det är
              någonting som vi kan gå ut med bredare.
            </seg>
            <seg n="edac85bd">
              Vi vet att EU får ett allt större inflytande i de internationella
              forum som vi deltar i och i handelsrelationer i det södra partnerskapet
              och det östliga partnerskapet. Jag åker själv och föreläser om
              jämställdhetsfrågor för ungdomar från Ukraina, Moldavien, Georgien
              och så vidare. Det är viktigt att vi får vara med och ha en dialog
              med dessa länder och sprida dessa värden. Vad står det här för?
              Varför är det viktigt? Varför är de här värdena viktiga? Jag förstår
              inte hur Johnny Skalin kan tycka att en nationalistisk syn att
              vi i Sverige ska hålla det här för oss själva skulle vara rätt
              väg att gå.
            </seg>
          </u>
          <note type="speaker" n="bc8dd327">
            Anf. 37 Statsrådet BIRGITTA OHLSSON (FP):
          </note>
          <u who="unknown" xml:id="i-3a27816080637d50-0" n="000e95f3">
            <seg n="83e6674d">
              Herr talman! Unionen och dess företrädare har i över 60 år bidragit
              till att främja fred och försoning, demokrati och mänskliga rättigheter
              i Europa. Så kommenterade och motiverade Nobelkommittén sitt val
              när Europeiska unionen fick ta emot Nobels fredspris i höstas.
            </seg>
            <seg n="17d63c36">
              Denna fred är ett resultat av många kvinnors och mäns enträgna
              arbete för att se till att historien aldrig mer upprepar sig.
              Aldrig mer Berlinmuren, aldrig mer Auschwitz, aldrig mer diktatur
              och aldrig mer generationer av barn som får växa upp utan far-
              och morföräldrar, som stupat och mördats i världskrig på europeisk
              mark.
            </seg>
            <seg n="5b0831c1">
              I dag löser vi konflikter i Europa inte med kanoner utan med
              Coreper. Vi löser konflikter med byråkrater i stället för soldater
              och kommunicerar via tolkar i stället för tanks.
            </seg>
            <seg n="f23d407c">
              Men vi får aldrig ta freden i Europa för given. För bara några
              veckor sedan besökte jag Bosnien och Hercegovina, Kosovo och Kroatien.
              Jag började resan med ett besök i Srebrenica för att hedra offren
              för folkmordet i juli 1995, då över 8 000 muslimska pojkar och
              män brutalt mördades. Jag träffade mammor, fruar, döttrar och
              överlevande, alla med kroppsliga eller själsliga ärr.
            </seg>
            <seg n="b1bcf9c7">
              20 år senare är kriget fortfarande påtagligt nära på västra Balkan,
              men nu syns ett ljus i tunneln. EU har varit och är en väldigt
              stark motor för fredlig utveckling och demokratisering i regionen.
              Bland den unga generation som kämpar för demokrati, mänskliga
              rättigheter och frihet nämns alltid det hägrande EU-medlemskapet
              som det absolut viktigaste redskapet för att pressa ländernas
              ledare i rätt och demokratisk riktning.
            </seg>
            <seg n="0ff5cb2f">
              Den 1 juli i år blir Kroatien EU-medlem, och EU får sin 28:e
              medlemsstat. För att referera till ett tidigare meningsutbyte
              kan jag meddela att 66 procent av kroaterna röstade för EU-medlemskap
              i folkomröstningen 2012. Den svenska regeringen har stöttat Kroatien
              länge. Vi har höga förväntningar på att de fortsätter att bana
              väg för resten av det krigshärjande västra Balkan in i unionen.
              Också Serbien och Kosovo tar steg mot ett EU-medlemskap, även
              om väldigt många utmaningar kvarstår. Men exemplet med Balkan
              visar att fortsatt utvidgning bidrar till stabilitet, demokrati
              och fred i Europa.
            </seg>
            <seg n="2da4ed35">
              Vi ser även nya steg i förhandlingarna om ett turkiskt EU-medlemskap.
              Men Turkiet har ännu en lång väg att gå för ett EU-medlemskap.
              Den senaste veckans oroligheter och brutala våld är väldigt obehagligt.
              Jag vill också nämna att landet står inför stora utmaningar när
              det handlar om pressfriheten, kurdernas rättigheter och situationen
              för homosexuella, bisexuella och transpersoner. Men lösningen
              i det här svåra läget är inte att vända Turkiet ryggen. I stället
              måste man fortsätta att trycka på för reformer för demokrati,
              frihet och öppenhet.
            </seg>
            <seg n="05a46905">
              Herr talman! EU har sedan sin tillkomst aldrig upphört att utvecklas.
              Utvecklingen fortsätter hela tiden. Det som började som ett gemensamt
              samarbete kring kol och stål omfattar i dag i stort sett alla
              politikområden. Tillsammans blir vi starkare, och tillsammans
              hittar vi också bättre lösningar på problemen. Tillsammans kan
              vi påverka andra, och tillsammans kan vi stärka de värderingar
              som Europa står för.
            </seg>
            <seg n="0d44296b">
              I dag tar vi mycket för givet som var omöjligt för svenskar för
              bara 10, 15 eller 20 år sedan: att lättare kunna studera i ett
              annat land, att kunna arbeta i ett annat land eller för den delen
              att kunna resa på semester utan pass. Det är saker vi börjat ta
              för givna. Men det är ett ständigt pågående arbete. Vi kan inte
              luta oss tillbaka och vara nöjda.
            </seg>
            <seg n="6f57fef9">
              Herr talman! Europa upplever den värsta ekonomiska krisen sedan
              1930-talets dagar. Därför måste länderna ha hållbara finanser
              och genomföra reformer. Det kan handla om att reformera skattesystem,
              pensionsförsäkringar eller socialförsäkringar. Det kan handla
              om att minska regelkrångel och ta bort onödiga monopol och framför
              allt om att göra det möjligt för kvinnor att komma ut på arbetsmarknaden.
              Det som har bidragit till EU:s stora framgångar är att unionen
              har hållit ihop, att det finns en balans mellan EU:s instruktioner:
              kommissionen, parlamentet och rådet. Det är därför på sätt och
              vis naturligt att länderna i eurozonen samarbetar tätare i ekonomiska
              frågor. Det välkomnar vi från regeringens sida. Men det får inte
              ske till priset att EU delas upp i centrum och periferi. Beslut
              som påverkar hela Europeiska unionen måste även i fortsättningen
              fattas av alla 28 medlemsländer tillsammans med Europaparlamentet.
            </seg>
            <seg n="40813188">
              Herr talman! I krisens spår ser vi nu ett fallande stöd för EU
              runt om i medlemsländerna. Det måste vi ta på största allvar.
              Det är en utmaning att bygga upp det förtroendet igen, vilket
              jag säger som stark Europavän. Samarbetet i alla dess delar måste
              präglas av demokratisk trovärdighet. Det gäller både i ekonomiska
              frågor och på andra fält. Beslut med väldigt långtgående konsekvenser
              ska aldrig fattas i panik bara för att krisen stressar på. Nya
              förslag måste debatteras och förankras hos folket. De som fattar
              besluten måste också veta att dessa kan leda till konsekvenser.
              Vi måste därför jobba vidare med att öppna EU och göra det enklare
              för unionens medborgare att delta i beslutsprocessen och känna
              till sina rättigheter och skyldigheter gentemot EU:s institutioner.
              Därför behöver vi en europeisk förvaltningslag, något som jag
              jobbar för i EU som minister.
            </seg>
            <seg n="bdd40304">
              De nationella parlamenten ni måste också få en tydligare roll.
              Jag lyfter ofta fram riksdagens breda engagemang för EU-frågor
              som förebild på ministermötena. Förslag som rör vår gemensamma
              framtid ska inte i framtiden kunna presenteras anonymt på möten
              i Bryssel eller presskonferenser utan att först ha debatterats
              grundligt i medlemsstaterna. Om de nationella parlamenten önskar
              bör också kommissionärerna kunna bjudas in för att debattera och
              försvara de förslag man lägger fram.
            </seg>
            <seg n="aa6ca77b">
              Herr talman! I skuggan av den ekonomiska krisen växer en värderingskris
              fram. Populistiska och rasistiska partier i Europa vinner tyvärr
              mark, och det går fort. I Grekland sitter sedan ett år tillbaka
              nynazisterna från Gyllene gryning i parlamentet, de som inte ens
              tvekar att med våld attackera andra politiker, men också utsatta
              grupper som flyktingar. De senaste årens händelser i Ungern är
              oerhört obehagliga. Det är en dyster utveckling vi ser. Därför
              är det viktigt att respekten för mänskliga fri- och rättigheter
              aldrig får tummas på i vår europeiska union.
            </seg>
            <seg n="1d49c762">
              Vi har sett det här i Europa förut. Vi har sett hur en ekonomisk
              kris föder missnöje och en vilja att peka ut syndabockar genom
              obehaglig antisemitism, obehaglig islamofobi och obehaglig antiziganism
              eller för den delen attacker mot homosexuella, bisexuella och
              transpersoner. Därför är det viktigt att vi som står upp för de
              europeiska värderingarna i det läget aldrig står tysta; om tystnadens
              konsekvenser har historien alltför väl lärt oss.
            </seg>
            <seg n="f163062a">
              Men protester, hur högljudda de än må vara, räcker tyvärr sällan
              för att få till stånd en förändring när en medlemsstat bryter
              mot EU:s grundvärderingar om frihet. Vi ställer redan i dag omfattande
              krav på de länder som kandiderar för ett EU-medlemskap. Men när
              ett land väl har blivit medlem och sedan bryter mot spelreglerna
              och EU:s gemensamma värdegrund finns det lite EU kan göra i dag.
              Därför måste vi ställa krav på dem som är medlemmar av unionen
              i dag på samma sätt som vi gör på kandidatländerna och världen
              utanför Europa.
            </seg>
            <seg n="92207dd4">
              För tre år sedan lyfte jag för första gången vid ett rådsmöte
              fram frågan om att EU borde ha en årlig granskning av hur medlemsstaterna
              respekterar grundläggande mänskliga fri- och rättigheter. Jag
              kan säga att stödet var svalt och svagt då. Men nu har glädjande
              nog fler länder vaknat i den här frågan. Tillsammans kommer vi
              att fortsätta att driva på för att få till stånd en granskning
              som ska göras av kommissionen. Jag diskuterade senast i dag frågan
              med en utrikesminister på besök.
            </seg>
            <seg n="1fe55ff3">
              Herr talman! Den senaste tiden har krav ställts på begränsningar
              av den fria rörligheten. Det finns länder som börjar varna för
              den så kallade sociala turismen. Krav på att man ska begränsa
              den fria rörligheten måste vi vara oerhört vaksamma mot. Vi vet
              att fri rörlighet ger jobb och skapar frihet för människor att
              förverkliga sina drömmar. Fri rörlighet är också grunden för att
              kunna ta oss ur den tuffa ekonomiska krisen.
            </seg>
            <seg n="ab5198bf">
              Sverige införde inte övergångsregler vare sig 2004 eller 2007,
              och vi har inte sett några bevis för så kallad social turism i
              vårt eget land. Däremot har vi fått mer arbetskraft i företag
              och vård. Den fria rörligheten har gett generation efter generation
              möjlighet att resa för att studera, arbeta och uppleva andra länder.
              Den fria rörligheten är en förutsättning för vår gemensamma inre
              marknad.
            </seg>
            <seg n="a1a60e05">
              Herr talman! Vi ska gemensamt sträva efter att finna lösningar
              på krisen. Trots att Sverige står utanför euron påverkar krisen
              oss. Men vi får inte låta krisen dominera vår bild av unionen.
              Flera länder som har varit djupt nere i krisen ser dessutom ljuset
              i tunneln och börjar komma upp. Jag tänker inte minst på länder
              i vår närhet i Baltikum. Men i skuggan av krisen pågår också viktiga
              förhandlingar om framtidsfrågor för ett starkt Europa. Några av
              dem skulle jag vilja betona.
            </seg>
            <seg n="7d2f34c0">
              Just nu omvandlar man som en del av er nämnt den uppgörelse som
              nåddes i Europeiska rådet i februari om långtidsbudgeten till
              rättsligt bindande texter. Det handlar om totalt 1 000 miljarder
              euro under en sjuårsperiod. Denna överenskommelse och uppgörelse
              var överraskande bra för både Sverige och Europa. Nu tar vi steg
              mot en modernare budgetram genom satsningar på åtgärder inom forskning,
              utveckling och innovation, samtidigt som både jordbruksstödet
              och strukturfondsstödet sänks. För första gången någonsin minskar
              den totala utgiftsnivån. Sverige får behålla sin rabatt, och avgiften
              för Sverige till EU minskar.
            </seg>
            <seg n="3c5a9e1c">
              Det är viktigt att påpeka att de pågående förhandlingarna med
              Europaparlamentet leder en uppgörelse som ligger i linje med det
              man kom överens om på Europeiska rådet i februari. Tyvärr har
              det nu gått över 100 dagar sedan överenskommelsen slöts. Detta
              beror främst på en bristande kompromissvilja från Europaparlamentets
              sida. De måste ta sitt ansvar, så att vi får den nya budgetramen,
              som bör gälla vid årsskiftet.
            </seg>
            <seg n="7fbfe143">
              Krishantering och ansvarsfull budgetpolitik är nog så viktigt.
              Men vi måste också stärka EU:s konkurrenskraft nu och på längre
              sikt. Därför har EU tagit fram tillväxtstrategin Europa 2020.
              Det handlar om reformer för att skapa arbeten, reformer för att
              öka kvinnors förvärvsarbetande och reformer för att minska ungdomsarbetslösheten.
            </seg>
            <seg n="c1b9f16d">
              Det handlar också om satsningar på forskning och utveckling och
              utbildning. Det handlar om minskade utsläpp av växthusgaser och
              förnybara energikällor. Det är vägen mot ett starkare Europa.
              Här vill jag också nämna EU:s Östersjöstrategi, som är ett av
              dessa fält.
            </seg>
            <seg n="6e0d571f">
              För EU:s utveckling är ökad handel centralt, både inåt och utåt.
              Kostnaden för att vi inte utnyttjar den inre marknadens möjligheter
              till fullo har beräknats till 500 miljarder euro fram till 2020.
            </seg>
            <seg n="97520203">
              Förhandlingarna med USA om ett nytt frihandelsavtal är ett steg
              i rätt riktning. Det skulle vara ambitiöst och omfattande, och
              det skulle kunna leda till ekonomiska vinster på 119 miljarder
              euro per år bara i EU. Förhandlingar pågår också just nu med Japan
              och Indien. Öppen handel är en nyckel för den svenska regeringen,
              som driver på här.
            </seg>
            <seg n="b4a9a230">
              Herr talman! Det är glädjande att paketen om en gemensam asylpolitik
              börjar hamna på sin plats. Här har vår egen kommissionär Cecilia
              Malmström gjort ett bra arbete. Fler måste göra mer för att Europa
              ska få en mer solidarisk asylpolitik. De som flyr krig och förföljelse
              måste ges skydd under samma förutsättningar i alla medlemsstater.
              Det ska inte vara beroende av i vilket land man söker asyl om
              man beviljas skydd. Det är de asylskydd som man har som ska gälla.
              De länder som inte respekterar detta måste börja göra det. Detta
              gäller inte minst dem som nu flyr från Syriens fasor. De måste
              få mer hjälp av oss.
            </seg>
            <seg n="fa224eac">
              Herr talman! Klimatförändringarna är vår tids kanske största
              utmaning. De kan omöjligen lösas på nationell nivå. Därför jobbar
              Sverige hårt just nu för att EU ska besluta om minskade utsläpp
              med 30 procent till 2020. Jag beklagar verkligen att Europaparlamentet
              inte hjälpte till med att reformera EU:s utsläppshandel så att
              priset inte hade behövt kollapsa. På samma sätt förfäras jag över
              att man föreslår tullar på solceller när solelen nu äntligen har
              blivit lönsam. Klimatet behöver både utsläppshandel och frihandel,
              och det nu. EU ska spela en ledande roll i de internationella
              förhandlingar om en ny, global klimatöverenskommelse som antas
              2015 och börjar gälla 2020.
            </seg>
            <seg n="b8f84165">
              Avslutningsvis: Jag är övertygad om att vi européer ska fortsätta
              att stå upp för de europeiska värderingarna i unionen och att
              de kommer att bidra till fred, försoning och demokrati även under
              de kommande 60 åren.
            </seg>
            <seg n="39816c07">
              En mycket klok man, en av världens största ledare, som jag tror
              att vi alla tänker på i denna stund är Nelson Mandela. Han har
              sagt en klok sak om detta: Vill du skapa fred med din fiende så
              måste du jobba med din fiende. Då blir han eller hon din partner.
            </seg>
            <seg n="2a4050d2">
              Så var stämningen i Europa då de forna fienderna till slut blev
              partner. Jag tycker att denna beskrivning passar bättre än någon
              annan också på EU:s fredsprojekt som världens i detta avseende
              hittills mest framgångsrika.
            </seg>
          </u>
          <note type="speaker" n="80ea67b9">
            Anf. 38 LARS OHLY (V) replik:
          </note>
          <u who="Q262285" xml:id="i-1028a39f139b546b-5" n="200d0d9b">
            <seg n="f4cb932e">
              Herr talman! Det var ett intressant anförande som Europaministern
              höll. Det var många olika typer av utblickar. Jag skulle kunna
              begära replik på många punkter.
            </seg>
            <seg n="b3df5fa9">
              Jag blir lite intresserad av beskrivningen av EU som ett fredsprojekt.
              Det är sant att det har utspelats vidriga och fasansfulla krig
              i Europa. Men i min värld och enligt mitt sätt att se det handlar
              det inte om att Tyskland och Frankrike har bråkat lite grann.
              Det handlar om att våldsförhärligande ideologier har tagit makten
              i ett eller flera av Europas länder.
            </seg>
            <seg n="f000304e">
              Det handlar alltså inte om att plötsligt övergå från att lösa
              konflikter med krig till att lösa konflikter med fredliga medel.
              Det handlar om att bekämpa den ideologi som ser kriget, världsherraväldet
              och det tusenåriga riket som sitt mål. Det är en lite nationalistisk
              syn på krigen i Europa att de på något sätt skulle vara sprungna
              ur ett nationellt synsätt. Så är det inte. Det fanns politiker
              i Tyskland som var krigsmotståndare och fredsförespråkare och
              som utmanövrerades. Det har funnits krigiska förespråkare i länder
              som aldrig har fått makten och som därigenom inte har kunnat påverka.
            </seg>
            <seg n="1d8f0128">
              Samma sak kan man säga om EU:s engagemang utåt. På vilket sätt
              är EU ett fredsprojekt när man har stärkt regimerna i Tunisien,
              Egypten och Libyen eller när man som under det svenska ordförandeskapet
              ingick samarbetsavtal med Syrien? På vilket sätt är detta EU som
              fredsprojekt, Birgitta Ohlsson?
            </seg>
          </u>
          <note type="speaker" n="937767e9">
            Anf. 39 Statsrådet BIRGITTA OHLSSON (FP) replik:
          </note>
          <u who="unknown" xml:id="i-3a27816080637d50-1" n="000e95f3">
            <seg n="c6e34e11">
              Herr talman! Vi kan konstatera att upplysningen och demokratin
              föddes på europeisk mark, men också kommunismen, fascismen och
              nazismen föddes på europeisk mark liksom de grövsta formerna av
              nationalism i sin allra mest obehagliga form.
            </seg>
            <seg n="29fcda3e">
              Man kan ha olika lösningar för hur man ska lösa konflikter och
              se till att fred och demokrati är normen för Europas framtid.
              De sakerna har inte varit normen för Europas dåtid. Den period
              av fredlighet vi har nu, där vi löser konflikter tillsammans vid
              förhandlingsbordet och inte på slagfältet, kan tyvärr sägas vara
              en kort period i Europas historia. Vänsterpartiets lösning är
              en solidaritet som ofta stannar vid högtidstalen.
            </seg>
            <seg n="a69f821f">
              Även om ni i ditt parti, Lars Ohly, var skeptiska till en del
              andra större internationella samarbeten när det begav sig, såsom
              Förenta nationerna, behöver vi inte gå tillbaka i historien för
              i dag är ni skeptiska till och vill gå ur Europeiska unionen.
            </seg>
            <seg n="6133333f">
              Om man ska kunna samarbeta och minska konflikten mellan länder
              måste man binda samman länderna på olika sätt. Det kan man göra
              via handel, fördrag och olika politiska manifest men framför allt
              via kontakter mellan människor. Där är Europiska unionen unik.
            </seg>
            <seg n="c31b1961">
              Ibland är vi ganska historielösa i Sverige, kanske för att vi
              i vårt eget land har fått leva i fred och frihet under lång tid.
              Vi behöver inte gå längre tillbaka än till 1975, då jag föddes.
              Då var knappt hälften av EU:s nuvarande 27 medlemsstater demokratier.
              Hela södra Europa hade eller hade tagit sig ur militärdiktatur.
              Öst- och Centraleuropa befann sig under kommunismens ok, och Berlinmuren
              klöv rakt igenom dem.
            </seg>
            <seg n="2b21b497">
              Med tanke på människorna där tycker jag att det är märkligt att
              raljera över fredstanken i Europa att EU inte har inneburit någonting.
              När det gäller EU:s roll globalt kan vi göra mer. Vi ska också
              konstatera att EU har varit och är engagerat i många insatser
              världen över. Det kan handla om polissamarbete i till exempel
              Kosovo men även andra delar av världen. Vi kan göra mer, men vi
              gör också en hel del.
            </seg>
          </u>
          <note type="speaker" n="901752b3">
            Anf. 40 LARS OHLY (V) replik:
          </note>
          <u who="Q262285" xml:id="i-1028a39f139b546b-6" n="200d0d9b">
            <seg n="196df630">
              Herr talman! I mitt exempel menade jag just att det inte ligger
              hos vissa nationer att lösa konflikter med våld. Det är ett märkligt
              sätt att se på historien. Det finns vissa politiska krafter som
              både försöker förtrycka demokrati och mänskliga rättigheter och
              vill lägga under sig andra länder. Det värsta exemplet på det
              var nazisternas Europa. Det var strävan efter världsherravälde,
              det tusenåriga riket. Men det var inte alla tyskar som stod bakom
              det.
            </seg>
            <seg n="bc026d2f">
              Att bekämpa det krigiska sättet att lösa konflikter innebär att
              bekämpa bestämda ideologier som står för det synsättet. Jag menar
              att man måste sätta in EU:s politik i dagsläget i det perspektivet.
              Vi bidrar till att stärka våra egna ekonomier på fattigare länders
              bekostnad genom handelssubventioner, jordbrukssubventioner och
              exportstöd. Vi bidrar till förtryck i andra länder genom att ingå
              samarbetsavtal med Israel, Tunisien, Egypten, Libyen, Marocko
              och under svenskt ordförandeskap Syrien!
            </seg>
            <seg n="bbd447eb">
              Jag ställde en konkret fråga. Visst kan vi prata lite grann förbi
              varandra ibland och försöka hålla debatten på en annan nivå där
              vi aldrig möts, men kan inte Birgitta Ohlsson svara på frågan:
              På vilket sätt har EU bidragit till fred i Syrien genom att ingå
              ett samarbetsavtal med president al-Asad och hans regim? På vilket
              sätt bidrog vi genom att träffa avtal med Tunisien, Egypten och
              Libyen? På vilket sätt bidrog den svenska regeringen när den sålde
              övervakningsutrustning till Gaddafi? Är detta det fredsprojekt
              Birgitta Ohlsson står för?
            </seg>
          </u>
          <note type="speaker" n="d473ea42">
            Anf. 41 Statsrådet BIRGITTA OHLSSON (FP) replik:
          </note>
          <u who="unknown" xml:id="i-3a27816080637d50-2" n="000e95f3">
            <seg n="306dcdd2">
              Herr talman! Det är säkerligen flera misstag som enskilda EU-länder
              har gjort, det kan jag erkänna. Det borde ha varit mycket större
              fokus på mänskliga fri- och rättigheter när det gäller exempelvis
              frihandelsavtal. Därför försöker man nu ha ett så kallat more
              for more-perspektiv när man ingår avtal med nya länder. Det ska
              löna sig för länder som vill främja demokrati och mänskliga fri-
              och rättigheter och driva på kvinnosituationen i landet, miljöarbetet
              med mera. Det är otroligt viktigt att ha ett sådant perspektiv.
            </seg>
            <seg n="9b69fb62">
              Också enskilda EU-länder har haft skamligt nära förbindelser
              till olika diktaturregimer i länder runt om i världen. Det har
              jag också varit kritisk mot i denna kammare och även som minister.
              Det ska man också vara tydlig med.
            </seg>
            <seg n="6e157d28">
              Men det innebär inte att man inte också ska se de framgångar
              som har varit. I dag är Europeiska unionen världens största biståndsgivare.
              En hel del pengar av den biståndsbudgeten går inte bara för att
              främja fred och frihet i världen utan också för att häva fattiga
              människors situation, så att de faktiskt kan förändra sin livssituation.
              Det är viktigt att betona.
            </seg>
            <seg n="7a9a8039">
              När det gäller olika insatser det kan vara Eulex, händelser i
              Afrika, polissamarbete och annat har EU en aktiv del, och det
              ska vi främja, stärka och bli ännu bättre på.
            </seg>
            <seg n="e56194d1">
              Att EU förra året fick Nobels fredspris hoppas jag ska fungera
              som en moralisk väckarklocka inte bara globalt, att ta det fredspriset
              på största allvar. Det förpliktar också moraliskt sett att i vår
              egen union stärka mänskliga fri- och rättigheter och framför allt
              få till stånd årliga granskningar. Det är jätteviktigt.
            </seg>
          </u>
          <note type="speaker" n="31f85328">
            Anf. 42 TOMMY WAIDELICH (S) replik:
          </note>
          <u who="Q3369160" xml:id="i-0bd126309eb1e99b-1" n="9f4b76c4">
            <seg n="d97853c0">
              Herr talman! Jag uppskattar statsrådets engagemang för de mänskliga
              rättigheterna och tycker också att statsrådet ska ha en eloge
              för den höga svansföringen.
            </seg>
            <seg n="a2df27f7">
              Statsrådet säger bland annat att respekten för mänskliga rättigheter
              aldrig får tummas på i EU och nämner också att hon vill ställa
              krav på medlemmarna i EU i dag, utan att hon blir mer konkret
              än att hon pratar om att det behövs en årlig granskning av de
              mänskliga rättigheterna. En sådan granskning kanske är bra och
              kan ha en viss funktion, även om EU-parlamentet redan i dag gör
              sina rapporter om tillståndet i unionen. Vi har också Europarådet
              som gör sin granskning.
            </seg>
            <seg n="7c08d530">
              Men det förs också en debatt om att det behövs mer aktiva åtgärder.
              Det har inte minst statsrådets partivän i Tyskland, Guido Westerwelle,
              utrikesministern, fört fram. Det finns också andra krav som inte
              minst restes senaste helgen, när Hbt-socialdemokrater Sverige
              hade kongress. De kräver att EU ska ha en aktiv handlingsplan
              för att motverka diskriminering av människor på grund av sexuell
              läggning eller könstillhörighet.
            </seg>
            <seg n="19a3b725">
              För alla andra diskrimineringsgrunder, förutom funktionshinder,
              finns det en sådan aktiv handlingsplan. EU:s egen myndighet för
              fundamentala rättigheter har också visat att det finns stora problem
              inom unionen. Myndigheten har nyligen genomfört en undersökning
              med över 90 000 tillfrågade. 47 procent av de tillfrågade har
              känt sig diskriminerade eller trakasserade på grund av sin läggning
              eller könsidentitet.
            </seg>
            <seg n="9b0646b4">
              Beträffande det krav som Hbt-socialdemokrater Sverige lyfter
              fram skulle jag vilja statsrådet om hon är beredd att backa upp
              det i ministerrådet.
            </seg>
          </u>
          <note type="speaker" n="034d6f4f">
            Anf. 43 Statsrådet BIRGITTA OHLSSON (FP) replik:
          </note>
          <u who="unknown" xml:id="i-3a27816080637d50-3" n="000e95f3">
            <seg n="51bccad8">
              Herr talman! Jag vill börja med mänskliga fri- och rättigheter
              på en bredare nivå. Det som ligger på bordet just nu och som vi
              hoppas kunna få fram ett underlag för är att få årliga granskningar
              av mänskliga fri- och rättigheter. Barroso lyfte upp den frågan
              i sitt State of the Union-tal i september förra året, och redan
              för tio år sedan var faktiskt dåvarande EU-kommissionen inne på
              att vi behöver ett sådant mycket stramare system.
            </seg>
            <seg n="1d5cb663">
              En del säger att det inte behövs. En del hänvisar till Europarådet,
              som gör ett fantastiskt arbete. Men i Europarådet sitter det 47
              länder, varav en del inte alls är lika sammanbundna kring demokrati
              och frihet som Europeiska unionen, där 27 länder via fördrag har
              samarbete och man kan kräva mycket mer av dem.
            </seg>
            <seg n="010cff6d">
              Det är den årliga granskning av fri- och rättigheter som ligger
              på bordet just nu.
            </seg>
            <seg n="2e646f6a">
              Sedan är det ingen hemlighet att liberaler i Europa och även
              jag själv länge har krävt att man ska gå vidare och också kräva
              sanktioner. Men den frågan ligger inte på bordet. Det som nu är
              glädjande är att det är en stor grupp länder som vill ha årliga
              granskningar. Det var det inte för bara ett par år sedan, så där
              har vi flyttat fram positionerna, jag tillsammans med andra ministrar.
            </seg>
            <seg n="747744fa">
              Situationen för homosexuella, bisexuella och transpersoner är
              också en människorättsfråga. Det är ingen separat fråga, utan
              den handlar om mänskliga fri- och rättigheter. I maj i år var
              det elva ministrar från olika EU-länder som skrev på ett dokument
              också Kroatien var faktiskt med på det om att gå vidare och uppmana
              kommissionen att ta fram en sådan sammanhållen hbt-strategi. Erik
              Ullenhag var den ansvariga minister som var med på det mötet.
              Sverige är mycket pådrivande i det arbetet.
            </seg>
            <seg n="308741db">
              Jag vill också rikta en uppmaning. Det handlar delvis om vad
              vi kan göra för att få diskrimineringsfrågorna på plats. Tyvärr
              har vi inte det på det här fältet, utan det är en del länder som
              fortfarande trilskas, men vi driver på där också.
            </seg>
            <seg n="cc2c657f">
              Det gäller också att vara aktiv. Det handlar inte bara om vad
              kommissionen, riksdagen, regeringen eller EU-parlamentet kan göra,
              utan det handlar också om att stödja det livliga civilsamhälle
              som finns. Jag ser själv fram emot att få inviga Baltic Pride
              i sommar i Vilnius och att få åka till Belgrad och vara med på
              Pride i Serbien. Jag har under våren varit på konferenser om detta,
              både i Warszawa och i Paris. Det har gällt hur vi kan gå vidare
              och stärka homosexuellas, bisexuellas och transpersoners arbete.
            </seg>
            <seg n="21c419e0">
              Vi gick med på att man ska ta fram en sådan strategi, och det
              finns på agendan absolut!
            </seg>
          </u>
          <note type="speaker" n="81ba9098">
            Anf. 44 TOMMY WAIDELICH (S) replik:
          </note>
          <u who="Q3369160" xml:id="i-0bd126309eb1e99b-2" n="9f4b76c4">
            <seg n="90b77aab">
              Herr talman! Jag tolkar det så att Birgitta Ohlsson vill att
              EU ska införa en aktiv handlingsplan och också är beredd att driva
              den frågan i ministerråd. Det ser jag som mycket positivt.
            </seg>
            <seg n="80e01b6d">
              Då skulle jag vilja passa på att fråga Birgitta Ohlsson om hon
              har övriga regeringen med sig i den frågan. Det skulle ju ge ett
              ytterligare tryck när det gäller att få in detta i EU:s löpande
              arbete.
            </seg>
            <seg n="b7a42083">
              Europaparlamentet har krävt detta vid flera tillfällen. Men vi
              har inte fått något initiativ från kommissionen, vare sig från
              kommissionsordföranden eller från den ansvariga kommissionären
              Reding. Det må vara hänt att det är bra att göra årliga granskningar.
              Men det behövs också ordentliga verktyg. Det finns den så kallade
              verktygslådan som har funnits sedan 2003 men som mest riktar sig
              till EU:s institutioner.
            </seg>
            <seg n="63082bed">
              Kan jag tolka statsrådet så att hon nu, med regeringens stöd,
              är beredd att driva frågan om en aktiv handlingsplan och också
              följa de krav som Europaparlamentet och nu senast Hbt-socialdemokrater
              Sverige har ställt på sin kongress förra helgen?
            </seg>
          </u>
          <note type="speaker" n="390e6b04">
            Anf. 45 Statsrådet BIRGITTA OHLSSON (FP) replik:
          </note>
          <u who="unknown" xml:id="i-3a27816080637d50-4" n="000e95f3">
            <seg n="45b36ca6">
              Herr talman! Som jag sade tidigare var det elva ministrar och
              även Kroatien var med som den 16 maj skrev under ett dokument
              i Haag som handlar om att man ska trycka på kommissionen för att
              ta fram en sammanhållen hbt-strategi. Det mötet var Erik Ullenhag
              med på, så det är något som svenska regeringen driver tydligt.
              Vi hoppas att vi ska bli fler som lyfter fram den frågan.
            </seg>
            <seg n="14b935d8">
              När det gäller rättigheter för homosexuella, bisexuella och transpersoner
              ser vi också väldigt sorgliga bakslag. Vi ser fortfarande hur
              Prideparader utsätts för våld i enskilda EU-huvudstäder, och vi
              ser fortfarande att de till och med har svårt att få genomföras
              på en del håll, vilket är oacceptabelt. Det handlar inte bara
              om rättigheter för homosexuella, bisexuella och transpersoner
              ur ett minoritetsperspektiv, utan det handlar också om grundläggande
              friheter som yttrandefrihet och mötesfrihet. Där måste vi pressa
              på mycket mer.
            </seg>
            <seg n="7016e24d">
              Jag skulle önska att man fick träffa flera ledamöter av denna
              kammare på dessa Prideparader i länder där man har det mycket
              tufft. De skulle verkligen uppskatta mer solidaritet också av
              de nationella parlamenten, inte bara att enskilda ministrar kommer
              utan att fler kommer och bidrar och stöttar på plats.
            </seg>
            <seg n="3569b02b">
              Definitivt: En sammanhållen hbt-strategi är något som vi pressar
              kommissionen att ta fram. Det är också viktigt nu att inte tappa
              momentum. Vi vet att EU-kommissionen kommer att gå in i ett slags
              förberedelse inför valet i början av nästa år, och det är viktigt
              att man levererar under hösten. Jag tycker inte att man ska se
              något konkurrensförhållande i förhållande till att granska mänskliga
              rättigheter brett varje år, utan det handlar bara om att förstärka
              processerna.
            </seg>
          </u>
          <note type="speaker" n="0fecce85">
            Anf. 46 BODIL CEBALLOS (MP) replik:
          </note>
          <u who="unknown" xml:id="i-aa1e83cf85e9393d-3" n="000e95f3">
            <seg n="91231aa2">
              Herr talman! Jag vill börja med att säga att det är trevligt
              att se Birgitta Ohlsson här. Det var länge sedan jag var i debatt
              med dig.
            </seg>
            <seg n="55433072">
              Jag tänkte gå tillbaka till det replikskifte som jag hade med
              Gustav Blix om hur man ska komma till rätta med den ekonomiska
              situationen i söder utan att bara använda sig av åtstramningsmetoden,
              eftersom den uppenbarligen inte fungerar.
            </seg>
            <seg n="49d21975">
              Gustavs svar till mig var mer utbildning och förenklat regelverk
              för företagen. Men det är väldigt svårt för de länderna sedan
              de har tagit en massa panikbeslut, som ministern också nämnde
              tas, att ha pengar för att ordna utbildningar för alla dem som
              nu är arbetslösa. Vi har nu en sådan situation att det många gånger
              är fler i den så kallat tärande sektorn än i den närande och att
              stater, kommuner, landsting och regioner inte har råd att betala
              ut vare sig löner eller annat. Då är frågan hur man ska kunna
              få till de utbildningarna, så att man i alla fall har människor
              någonstans i sysselsättning under tiden.
            </seg>
            <seg n="e8316f1d">
              Jag tror mer på den bild som vi gröna har av att man ska använda
              sig av den kris som nu är till att också ställa om samhället i
              grönare riktning.
            </seg>
            <seg n="cb723b87">
              Ministern talade också om att klimatpåverkan är en avgörande
              utmaning för oss. När vi nu har så oerhört många arbetslösa i
              Europa borde vi använda denna tid till att också jobba med att
              komma till rätta med klimatpåverkan i stället för att bara vänta.
            </seg>
            <seg n="fd590f16">
              Jag skulle därför vilja att ministern lite grann utvecklar tankarna
              om hur man ska komma till rätta med den ekonomiska krisen i södra
              Europa och om det finns andra vägar än åtstramningsmodellen. Vad
              diskuteras på er nivå?
            </seg>
          </u>
          <note type="speaker" n="c84e3539">
            Anf. 47 Statsrådet BIRGITTA OHLSSON (FP) replik:
          </note>
          <u who="unknown" xml:id="i-3a27816080637d50-5" n="000e95f3">
            <seg n="53f8b071">
              Herr talman! Sorgligast och farligast för ett samhälle är att
              ha många ungdomar som inte känner något hopp om framtiden. Det
              tror jag är oerhört farligt. Därför är det inte en slump att EU-kommissionen
              har sagt till 22 länder av 27 att de ska fokusera på ungdomsarbetslösheten.
              Sverige var ett av de länder som lyftes fram. Också vi måste ta
              detta på allra största allvar.
            </seg>
            <seg n="ab3686f3">
              Det som vi från regeringen har gjort är bland annat att vi har
              sänkt arbetsgivaravgifterna för unga. Vi har också sänkt restaurangmomsen
              och vidtagit enskilda åtgärder för att vi ska se till att det
              händer saker. Men det krävs också att man fokuserar på reformer
              i de länder som lever i den allra tuffaste krisen.
            </seg>
            <seg n="5836c388">
              De länder som har det bättre med ekonomin och som kan stimulera,
              som Sverige, ska fortsätta göra det. Det var därför som vi satsade
              mycket på forskning i vår nationella budget. Det handlar också
              om att de pengar som vi har tillsammans i långtidsbudgeten satsas
              på gränsöverskridande infrastruktur och sådant som också kan minska
              arbetslösheten för unga.
            </seg>
            <seg n="dc8fec66">
              Men vi kommer inte ifrån att många länder kommer att fortsätta
              behöva genomföra reformer. Det är lite grann som uttrycket: Det
              som göms i snö kommer upp i tö. Genomför man inte vissa strukturreformer
              i enskilda länder nu kommer man bara att skjuta fram problemen
              till våra barn och barnbarn. Det tror jag är viktigt att se till.
              Det handlar om en del tuffa reformer.
            </seg>
            <seg n="8b77bd6c">
              De ansträngningar som Baltikum har fått göra nämndes tidigare
              i debatten. Men där ser man nu ljuset i tunneln. Detta gäller
              även inte minst Irland som börjar komma ut ur denna kris.
            </seg>
            <seg n="1c96c04f">
              Det kan handla om olika reformer, exempelvis företagsklimatet
              som Gustav Blix tidigare var inne på. I till exempel Belgien har
              man inte söndagsöppet i butikerna. Ni kan tänka er själva att
              när Ikea vill etablera sig i Belgien är det inte så lätt att bedriva
              verksamhet. Det kan handla om att det finns krav på licens för
              att driva vissa företag i en del länder, som Grekland. Det kan
              handla om att sänka importtullarna mer. Dessa reformer bör man
              genomföra. Det gäller även att se till att fler kvinnor kommer
              ut på arbetsmarknaden.
            </seg>
            <seg n="03ec0b64">
              Men en del tuffa reformer kommer vi tyvärr inte ifrån även om
              de kan vara mycket smärtsamma. Jag lider också med folken i många
              länder. Det är sorgligt att se hur lettiska lärarinnor har fått
              sina löner sänkta med 25 procent och att grekiska barnfamiljer
              inte har råd att vaccinera sina barn. Men en del reformer måste
              genomföras.
            </seg>
          </u>
          <note type="speaker" n="c81db581">
            Anf. 48 BODIL CEBALLOS (MP) replik:
          </note>
          <u who="unknown" xml:id="i-aa1e83cf85e9393d-4" n="000e95f3">
            <seg n="9c0c2e6b">
              Herr talman! Jag är helt överens med ministern om att man måste
              genomföra reformer. Men ibland är problemet att man genomför reformer
              just när det är en krissituation i stället för när man har en
              bättre ekonomi. Det händer både här hemma och på andra ställen.
            </seg>
            <seg n="356e959e">
              En reform som jag läste om i El Pais i morse är att det spanska
              pensionssystemet ska förändras, och helst ska det träda i kraft
              redan nästa år. Man tittar på till exempel Sveriges modell.
            </seg>
            <seg n="51ebaba9">
              När vi hade vårt europeiska gröna partimöte i Madrid i maj i
              år talade en spansk ekonom där. Även andra talare deltog när vi
              diskuterade pensionssystem i olika länder. Men den spanska ekonomen
              varnade för det svenska systemet. Enligt El Pais är Sverige det
              land som har gått längst i Europa när det gäller att reformera
              pensionssystemet. Den spanska ekonomen menade att det svenska
              systemet är en kvinnofälla. Pensionssystemet är en kvinnofälla
              här men kanske ännu mer i de länder där kvinnorna inte har varit
              ute så mycket på arbetsmarknaden.
            </seg>
            <seg n="aa8f1b0d">
              Detta är en diskussion som vi också bör ta till oss. Har vi kanske
              ett mycket sämre pensionssystem än alla andra? Miljöpartiet deltog
              inte i överenskommelsen om pensionerna. Men det är klart att vi
              måste titta på reformer av olika slag.
            </seg>
            <seg n="22e8afbf">
              En annan fråga som jag skulle vilja ta upp gäller Turkiet. Jag
              håller fullständigt med ministern om att vi inte ska vända Turkiet
              ryggen i den situation som de nu befinner sig i. Självklart ska
              Turkiet kunna bli medlem i EU. Det vill vi också. Men vi måste
              också våga vara tuffa mot Turkiet och tala om vad vi tycker och
              tänker när detta nu sker i Turkiet.
            </seg>
            <seg n="ca8e1f1a">
              Sverige är det land som är mest positivt till att Turkiet faktiskt
              ska med i EU. Men vi måste också våga säga ifrån. Det tycker jag
              är mycket viktigt.
            </seg>
          </u>
          <note type="speaker" n="40d993a7">
            Anf. 49 Statsrådet BIRGITTA OHLSSON (FP) replik:
          </note>
          <u who="unknown" xml:id="i-3a27816080637d50-6" n="000e95f3">
            <seg n="a503a49f">
              Herr talman! Vis av erfarenheten kan jag säga att om reformer
              inte genomförs under kristider kanske de inte heller genomförs
              under soliga tider. Därför tror jag att det är viktigt att reformer
              och strukturer kommer på plats.
            </seg>
            <seg n="737937c3">
              Tittar man på pensionsfrågan upplever jag snarast att Sverige
              ses som ett föredömligt land och att det är ett land som många
              tittar på. Fler måste jobba mer, och fler måste jobba längre.
              Det är kanske den läxa som denna kris i Europa har visat allra
              tydligast.
            </seg>
            <seg n="b249b777">
              När det gäller kvinnoaspekter och reformer med mer feministisk
              karaktär kan man också se att krisen faktiskt har blivit ett forum
              för att diskutera saker som en del länder inte vill genomföra
              men som är viktiga. Det kan vara självklarheter för oss, som att
              se till att barnomsorgen på sikt byggs ut så att fler kvinnor
              får arbeta och bli skattebetalare och därmed bidrar till systemet
              och får egen frihet.
            </seg>
            <seg n="45abf8ad">
              Men också exempelvis sambeskattningen diskuteras nu som aldrig
              förr i europeiska länder. Det är många länder ett tiotal som fortfarande
              har sambeskattning, det vill säga att man beskattar familjen och
              inte individen. Det gör att många kvinnor inte går ut och yrkesarbetar.
              Det har blivit en debatt om det tack vare krisen, vilket man får
              se till att lyfta fram.
            </seg>
            <seg n="cd5155eb">
              Vad gäller situationen i Turkiet är det mycket viktigt att vara
              tydlig med att Turkiet ska kunna bli en framtida EU-medlem när
              man lever upp till de krav som vi har ställt på landet. Inte minst
              just nu i och med det som har skett den senaste veckan är det
              mycket oroväckande.
            </seg>
            <seg n="14ae995e">
              Catherine Ashton, EU:s höga representant för utrikesfrågor, har
              varit mycket tydlig och gjorde uttalanden både i veckan och i
              går, tror jag, om detta. Vi måste fortsätta att trycka på för
              att tydligt visa att ett land som vill bli medlem i Europeiska
              unionen måste vara glasklar när det gäller mänskliga fri- och
              rättigheter, demokrati, minoriteters situation, pressfrihet och
              annat. Där har Turkiet, tyvärr, en ganska motig situation just
              nu.
            </seg>
          </u>
          <note type="speaker" n="654f2eec">
            Anf. 50 JOHNNY SKALIN (SD) replik:
          </note>
          <u who="Q6328008" xml:id="i-a229c87c0e8f70a0-11" n="0527c313">
            <seg n="357bfb0b">
              Herr talman! Statsrådet Birgitta Ohlsson talade mycket om demokrati
              i sitt anförande. EU-ministern är den främsta företrädaren för
              motsatsen till demokratin, nämligen federalismen. Federalismen
              innebär i sak att man flyttar makten från detta parlament till
              parlamentet nere i Europa. Det är enligt min mening inte demokrati.
            </seg>
            <seg n="1481568d">
              Enligt min mening är demokrati att folket kan avgöra utvecklingen
              för sin framtid. Det innebär också att om man är missnöjd med
              Birgitta Ohlsson ska man kunna rösta bort henne, och om man är
              missnöjd med mig ska man kunna rösta bort mig också. Det är själva
              kärnan i demokratin. Men detta gäller inte EU, för vem kan rösta
              bort EU-kommissionen? Möjligtvis kan man byta regering här och
              därmed byta ut en svensk EU-kommissionär, men inte så mycket mer.
            </seg>
            <seg n="54ca2529">
              Detta med demokrati är alltså inte Folkpartiets grej. Utvidgning
              bidrar till stabilitet och demokrati, säger EU-ministern. Men
              denna utvidgning är också ett stort skäl att kritisera EU. För
              varje land som vi expanderar denna union med flyttar vi över ytterligare
              makt från Sverige till Europa eftersom vår egen makt och röstandel
              i Europaparlamentet minskar. Nu kommer den inte att göra det under
              den kommande mandatperioden. Vi kommer fortsatt att ha 20 mandat
              i Europaparlamentet. Men om denna utvidgning fortsätter kommer
              vårt eget inflytande att minska. Det är ett faktum.
            </seg>
            <seg n="a3ec19ee">
              Utöver detta säger statsrådet att en fördel med EU är att EU
              har hållit ihop länderna. Men på vilken grund har EU hittills
              hållit ihop? Jo, det är genom att vi har flyttat över kompetensområden
              som tidigare sågs som science fiction. Vi är nu med raska steg
              på väg mot en federalism som Folkpartiet så gärna vill se. Men
              frågan är: Hur kommer denna federalism att se ut, Birgitta Ohlsson?
            </seg>
          </u>
          <note type="speaker" n="f16f49f2">
            Anf. 51 Statsrådet BIRGITTA OHLSSON (FP) replik:
          </note>
          <u who="unknown" xml:id="i-3a27816080637d50-7" n="000e95f3">
            <seg n="0f06241e">
              Herr talman! Jag skulle vilja säga att den europeiska union som
              Sverige gick med i 1994 faktiskt var mindre demokratisk än den
              europeiska union som vi ser i dag. Det som vi ser i dag är mer
              öppet, mer effektivt och mer demokratiskt, och detta mycket tack
              vare att Sverige blev EU-medlem. En av de viktiga saker som vi
              har bidragit med är att EU har blivit mycket mer offentligt. Det
              blev ett slags offentlighetsprincip. Det är något som vi kämpar
              för och fortfarande försöker utveckla mycket mer tillsammans med
              andra likasinnade länder.
            </seg>
            <seg n="3c7d1f94">
              När vi fick Lissabonfördraget gav vi de folkvalda Europaparlamentarikerna
              de som är direktvalda av svenska folket och folken i de olika
              länderna mer makt att kunna påverka. Det har varit steg i rätt
              riktning när det gäller demokrati att göra EU mer öppet, transparent
              och effektivt.
            </seg>
            <seg n="7cd284f8">
              Innebär det att jag som liberal är nöjd med situationen i unionen
              i dag? Nej, absolut inte. Jag tycker att vi måste kämpa ännu mer
              för att demokratin ska bli starkare.
            </seg>
            <seg n="f3ac3b58">
              Det handlar om öppenhet. Det handlar om transparens. Det handlar
              om att EU-kommissionärer inte ska kunna slänga fram rapporter
              eller långtgående politiska beslut på anonyma presskonferenser
              i Bryssel utan ska komma hit och diskutera med er folkvalda nationella
              parlamentariker och hitta olika initiativ så att debatten blir
              mer livlig och öppen.
            </seg>
            <seg n="32e4b194">
              Jag är en varm Europavän, och jag kallar mig också som folkpartist
              för federalist. Men det innebär inte att jag tycker att EU ska
              göra allt. Tvärtom kan det finnas områden där makt måste komma
              tillbaka till de nationella parlamenten. Men det finns andra områden
              där vi kanske måste ge mer makt till Europeiska unionen.
            </seg>
            <seg n="cb4d68d6">
              Det handlar om hur vi ska bekämpa gränsöverskridande brottslighet.
              Den flicka som sitter fast i någon förort i Sverige i dag som
              människohandelsoffer i sexslaveriets gap blir inte hjälpt av mindre
              polisiärt samarbete eller mindre samarbete när det gäller att
              bekämpa den kriminaliteten. Narkotikan som kommer in i vårt eget
              land, som vi alla vill stoppa, stoppas inte av att vi har mindre
              samarbete på den fronten. Klimatet och miljön behöver mer samarbete
              som är gränsöverskridande, och där behöver vi kanske gå vidare
              för att se till att få en starkare europeisk union och resultat.
            </seg>
          </u>
          <note type="speaker" n="01b14df8">
            Anf. 52 JOHNNY SKALIN (SD) replik:
          </note>
          <u who="Q6328008" xml:id="i-a229c87c0e8f70a0-12" n="0527c313">
            <seg n="1922e70d">
              Herr talman! De senaste 1520 sekunderna håller jag med om. Nu
              har jag nämnt det 75 gånger i denna debatt, känns det som.
            </seg>
            <seg n="f88e1b1c">
              Statsrådet hävdar att EU har blivit mer demokratiskt och är mer
              offentligt, öppet och transparent. Varför har vi då en rad hemliga
              dokument? Varför sitter vi på varje EU-nämndsmöte med hemliga
              dokument? Vi får inte ens diskutera innehållet i dessa dokument.
              Jag kan inte ens diskutera innehållet i de dokumenten med min
              egen partiledare och den hållning vi ska ha inom vårt parti i
              Europafrågorna. Varför kan man genomföra hemliga omröstningar
              i Europaparlamentet om det är så öppet och transparent?
            </seg>
            <seg n="770ad25a">
              Att det här är en öppen och transparent organisation är rent
              ut sagt skitsnack. Det stämmer inte.
            </seg>
            <seg n="b789d3f6">
              Dessutom har jag nu mitt under denna debatt fått en A-punkt som
              jag ska ta ställning till. Jag sitter mitt i debatten hur ska
              jag kunna ta ställning till den A-punkten? Det är alltså automatiska
              beslutspunkter som skickas ut som har förberetts i en förberedande
              instans. Jag får väl meddela här och nu att jag går emot den,
              eftersom jag inte ens har tagit del av den på grund av att jag
              står här i debatten. Därmed har vi klarat ut den biten också.
            </seg>
            <seg n="674e6cf6">
              Sedan vill jag kommentera detta med att vi inte har sett några
              tecken på social turism i unionen. I Sverige står vi för den mest
              extrema invandringspolitiken i hela unionen. Jag vågar bestämt
              hävda att det inte beror på att alla dessa människor söker skydd.
            </seg>
            <seg n="926bb2e5">
              Apropå skyddsskäl befinner sig Syrien i en riktigt allvarlig
              kris och konflikt just nu. Vi tar emot några tusental av dessa
              människor i Sverige, och resten stannar kvar i närområdet. Det
              handlar om miljoner människor som just nu lider i Syrien och dess
              närområde. Vi har en organisation i FN, flyktingorganisationen
              UNHCR, som begär, önskar och kräver mer pengar. Vid varje EU-nämndsmöte
              där den diskussionen kommer upp begär jag mer pengar till UNHCR.
              Regeringen och Folkpartiet stretar emot.
            </seg>
          </u>
          <note type="speaker" n="fc73708d">
            Anf. 53 Statsrådet BIRGITTA OHLSSON (FP) replik:
          </note>
          <u who="unknown" xml:id="i-3a27816080637d50-8" n="000e95f3">
            <seg n="6defe8b2">
              Herr talman! Sverigedemokraternas melodi är alltid, som Kerstin
              Lundgren mycket påpassligt sade, att man ska kunna äta kakan men
              samtidigt ha den kvar. Man ska kunna samarbeta mer, exempelvis
              för att bekämpa sexslaveri, narkotika som kommer in i vårt land,
              människohandel och olika former av gränsöverskridande brottslighet.
              Det kan man inte bara göra hipp som happ, utan man måste ha ett
              organiserat samarbete. Det är en av anledningarna till att vi
              har en europeisk union.
            </seg>
            <seg n="210a2cae">
              Ska EU kunna vara den skarpaste miljöorganisationen i världen
              och kunna samarbeta på olika sätt måste man skapa system för detta.
              Det är det som gör unionen så pass framgångsrik på många fält,
              att vi har utbyte av information och ser till att bygga upp de
              nödvändiga redskap som behövs. Då måste man också ha samarbete.
              Det går inte att plocka vissa bitar ur kakan.
            </seg>
            <seg n="d5b883a8">
              När det gäller transparens och öppenhet i Europeiska unionen
              tycker jag absolut att man behöver gå vidare där. Jag tycker inte
              om hemliga omröstningar i Europaparlamentet. Jag tycker att det
              är vansinnigt att man har det. Något som jag strider allra mest
              för just nu är att vi ska få en förvaltningslag så att institutionerna
              ska bli mer öppna och fler dokument kan krävas ut av enskilda
              medborgare. Det är i den riktningen vi måste gå.
            </seg>
            <seg n="3f203dc1">
              Problemet är att Sverigedemokraterna aldrig kommer med sådana
              enskilda politiska förslag om hur man ska demokratisera och öppna
              upp Europeiska unionen. Ert enda budskap är alltid att man ska
              gå ur EU och säga nej till internationellt samarbete med mera.
              Det är ständigt er politiska melodi.
            </seg>
            <seg n="5fdd2108">
              När det gäller invandring och flyktingpolitik, eller arbetskraftsinvandring
              för den delen, är jag stolt över att Sverige är ett av de länder
              i Europa och resten av världen som har en väldigt öppen politik.
              För mig som liberal skulle den kunna vara ännu mer öppen, och
              det är någonting som jag står upp för i denna kammare. Vi måste
              gå vidare.
            </seg>
            <seg n="6319faae">
              När det gäller flyktingars utsatta situation vet alla som har
              jobbat eller hållit på med flyktingfrågor rent praktiskt, eller
              politiskt för den delen, att man inte alltid kan hjälpa alla människor
              på plats. Många människor kan man hjälpa på plats, men många människor
              måste kunna ta sig till ett annat land och få en fristad. Det
              är också grunden för en generös, öppen och solidarisk flyktingpolitik.
            </seg>
            <seg n="77ed754b">
              När huset brinner kan man inte stanna kvar någon måste räcka
              ut en hand. Det är någonting som Sverige gör väldigt ofta och
              ska fortsätta att göra, och jag är glad över att en majoritet
              av partierna i den svenska riksdagen står för det.
            </seg>
          </u>
          <note type="speaker" n="38aeb473">
            Anf. 54 KENNETH G FORSLUND (S):
          </note>
          <u who="unknown" xml:id="i-7bddf4be7a417087-0" n="000e95f3">
            <seg n="e53705af">
              Herr talman! Till att börja med vill jag instämma i Tommy Waidelichs
              bifallsyrkande vad gäller reservationerna 8 och 11. Naturligtvis
              står jag bakom Socialdemokraternas övriga reservationer, men för
              tids vinnande vid voteringen i övermorgon nöjer jag mig med att
              yrka bifall till dessa två.
            </seg>
            <seg n="116eeefa">
              Jag är numera Socialdemokraternas biståndspolitiska talesperson
              och ägnar därför en del av min tid åt att studera EU:s agerande
              på biståndsområdet.
            </seg>
            <seg n="a69dba89">
              En av de saker som var nya i och med Lissabonfördraget var att
              fördraget slår fast att EU:s politik ska vara, som man säger,
              koherent, samstämmig. Det vi gör på olika politikområden ska inte
              motverka det vi försöker åstadkomma med biståndspolitiken. Det
              är så viktigt för EU i dag att det har en särskild punkt i Lissabonfördraget
              som går ut på att alla policybeslut som EU fattar ska granskas
              och värderas utifrån: Vad får detta beslut på detta område, exempelvis
              när det gäller näringspolitik, kommunikationspolitik, handelspolitik
              och annat, för effekter för den globala utvecklingen och för det
              som vi brukar kalla biståndspolitik och de resultat som vi vill
              åstadkomma med biståndspolitik?
            </seg>
            <seg n="5dcddbe7">
              Tyvärr kan vi se i olika granskningar att det är väldigt sällan
              som EU, ännu så länge i alla fall, ägnar sig åt att göra dessa
              utvärderingar och granskningar i samband med att man fattar beslut
              på olika politikområden. Det är olyckligt, för det vore en bra
              väg att stärka utvecklingen i världen, inte bara inom EU utan
              också utanför EU. EU har nämligen ett ansvar inte bara för sina
              27, snart 28, medlemsstater utan också för utvecklingen i världen
              runt omkring oss, hela världen.
            </seg>
            <seg n="c30ca55d">
              Därför är det viktigt att Sverige fortsätter att driva på, och
              gör det med en större kraft än vad jag kan ana att det i dag görs
              i vissa fall, för att varje EU-land, varje medlemsstat, ska anamma
              FN:s mål om att ge 0,7 procent av sin bruttonationalinkomst i
              bistånd. Vi ser att utvecklingen mot att nå det målet har stannat
              av i och med den ekonomiska krisen i Europa.
            </seg>
            <seg n="512953f5">
              Man kan naturligtvis förstå att det för den som är utsatt för
              en i praktiken ekonomisk präriebrand närmast, såsom exempelvis
              i Grekland, kanske i det korta perspektivet inte känns så aktuellt
              eller attraktivt att ha ett ambitiöst biståndsmål.
            </seg>
            <seg n="a2e10c23">
              Men jag tror att varje land även självt har att tjäna långsiktigt
              på att ha en ambitiös biståndspolitik, även i svåra tider. På
              lång sikt mår världen bättre och även det egna landet mår bättre
              av att världen blir bättre. Det är en strategisk investering att
              ha en generös biståndspolitik som leder till att vi får en bättre
              utveckling i världen och att fler människor och ytterst alla människor,
              herr talman kan leva sitt liv i välstånd och i en social, ekonomisk
              och demokratisk trygghet.
            </seg>
            <seg n="4cf40729">
              Avslutningsvis vill jag rikta några frågor till EU-ministern.
              Jag hade inte möjlighet att ta replik på henne på grund av riksdagens
              talarordning det är jag väl medveten om men jag vill ändå rikta
              några frågor till EU-ministern och hoppas att hon kanske är beredd
              att svara på dem genom att begära replik.
            </seg>
            <seg n="93ff26ad">
              Vad är viktigast? Är det viktigast att Sverige går före och håller
              en tydlig politisk linje i för Sverige viktiga frågor, exempelvis
              när det gäller kvinnors rättigheter och sexuell och reproduktiv
              hälsa? Jag kan vara mycket konkret: Är det viktigt att Sverige
              i EU-sammanhanget går före och hävdar traditionella svenska värderingar
              när det gäller abortfrågan?
            </seg>
            <seg n="edfd452e">
              Hur ska Sverige agera på detta område för att EU i sin tur ska
              agera, exempelvis i FN? Jag tänker till exempel på hur EU ska
              ställa sig i det fortsatta arbetet med det man i FN kallar post-2015-agendan,
              alltså nästa generations millenniemål som FN ska anta 2014. Ska
              Sverige vara pådrivande för att EU ska ha en progressiv hållning
              i de här frågorna? Eller är det viktigast för Sverige att vi är
              överens inom EU och därmed börjar kompromissa i abortfrågan med
              exempelvis Malta? Malta är sannolikt det land som har lägst ambition
              på detta område, alternativt som Sverigedemokraterna kanske ser
              det högst ambition på detta område.
            </seg>
          </u>
          <note type="speaker" n="a85a7135">
            Anf. 55 Statsrådet BIRGITTA OHLSSON (FP) replik:
          </note>
          <u who="unknown" xml:id="i-3a27816080637d50-9" n="000e95f3">
            <seg n="9e139794">
              Herr talman! Det är glädjande att Kenneth G Forslund lyfter fram
              frågan om bistånd inom Europeiska unionen. Jag börjar med den
              frågan i och med att den intresserar mig personligen.
            </seg>
            <seg n="e3f8c38c">
              Sverige har varit pådrivande för att EU:s medlemsstater ska stå
              fast vid FN:s mål om 0,7 procent till bistånd fram till 2015.
              Det är viktigt för EU:s trovärdighet att man gör det. Tyvärr har
              utvecklingen, precis som Kenneth G Forslund nämnde, sett negativ
              ut på det området.
            </seg>
            <seg n="449e2e7c">
              Jag tror att EU:s enskilda medlemsländer för andra året i rad
              har minskat sitt bistånd till 0,39 procent av bni jämfört med
              tidigare. Ändå kan vi konstatera att EU fortfarande är världens
              största biståndsgivare. En liten ljusglimt kan man, trots att
              enskilda länder har dragit ned på sina egna biståndsbudgetar,
              se i EU:s långtidsbudget som antogs i februari detta år. Budgetposten
              för EU:s bistånd ökade med 5 procent, nästan 2,75 miljarder euro
              jämfört med den nuvarande ramen. Det är i alla fall ett steg i
              rätt riktning. Nu handlar det mycket om hur vi ska fylla detta
              med ett mer värderingsstyrt bistånd där inte minst kvinnors rättigheter
              blir allt tydligare.
            </seg>
            <seg n="4be99793">
              Kenneth G Forslund nämner en mycket problematisk situation i
              dagens europeiska union. Det är tre länder som inte har legaliserat
              abort. Det handlar om Irland, Malta och Polen. I Irland har man
              nu en livlig debatt. Där kan man eventuellt få en något mer liberal
              lagstiftning, och jag kan säga att det även rör på sig lite i
              både Polen och Malta även om uppförsbacken där är längre på den
              fronten. Även om Malta och Polen stretar emot i internationella
              sammanhang försöker vi i EU och Sverige är ett av de mest radikala
              länderna pusha på i rätt riktning. Ibland lyckas det, och ibland
              lyckas det inte. Inom den europeiska unionen finns också en grupp
              länder som är mycket mer radikala och liberala på den fronten
              och som samarbetar ännu mer.
            </seg>
          </u>
          <note type="speaker" n="838b611f">
            Anf. 56 KENNETH G FORSLUND (S) replik:
          </note>
          <u who="unknown" xml:id="i-7bddf4be7a417087-1" n="000e95f3">
            <seg n="dcd1d0a8">
              Herr talman! Tack till Birgitta Ohlsson för att hon tar detta
              tillfälle i akt att debattera just frågor om sexuell och reproduktiv
              hälsa och kvinnors rättigheter till fri abort i ett EU-perspektiv
              men också i ett globalt perspektiv.
            </seg>
            <seg n="16d4a66c">
              Birgitta Ohlsson ger exempel på att det finns en livlig debatt
              i Irland och att en liberalisering kanske kan komma att ske där.
              Tyvärr är det inte den senaste signalen därifrån. Häromdagen samlade
              en demonstration ungefär 10 000 människor som inte ens vill tillåta
              abort när graviditeten akut hotar kvinnans liv och hälsa. Vi får
              se vad som kommer ut av den irländska debatten. Det kan inte bli
              annat än bättre, förhoppningsvis.
            </seg>
            <seg n="ca26b57e">
              Jag återgår till själva grundfrågan. Det är bra att Birgitta
              Ohlsson framhåller att Sverige samarbetar med andra länder inom
              EU som har en liberal och progressiv inställning på det här området.
              I slutändan ska EU dock enas om den förhandlingsposition som EU
              ska ha inom FN-systemet när man jobbar vidare, gissningsvis fram
              till hösten och vintern 2014, för att forma de nya millenniemålen.
              Hur ska EU:s position då se ut? Vad är viktigast för Sverige,
              att EU är enigt eller att EU tycker bra saker och att Sverige
              kan fortsätta tycka bra saker?
            </seg>
          </u>
          <note type="speaker" n="d2e9847c">
            Anf. 57 Statsrådet BIRGITTA OHLSSON (FP) replik:
          </note>
          <u who="unknown" xml:id="i-3a27816080637d50-10" n="000e95f3">
            <seg n="01ca09df">
              Herr talman! Abortlagstiftning i sig är inte en EU-kompetens
              i dag, och ingen organisation som jobbar med sexuell och reproduktiv
              hälsa driver den frågan heller, inte politiker och inte exempelvis
              RFSU. Däremot är det viktigt att på plats stötta de organisationer
              och de länder som vill förändra i rätt riktning. Jag träffade
              till exempel representanter för den irländska motsvarigheten till
              RFSU när jag besökte Dublin i januari. Där var det en debatt nu
              har Irland ordförandeskap i EU, så det kanske är en paus i diskussionerna
              om att få fram ett mer liberalt lagförslag. Det är därför som
              abortmotståndarna drar ihop stora demonstrationer. De är rädda
              för att det kommer att bli ett lagförslag som går i en mer, inte
              till hundra procent, liberal riktning.
            </seg>
            <seg n="7f5f8f67">
              Det är viktigt att se till att den europeiska unionen får en
              så radikal position som det nu är möjligt när man ska hålla ihop
              27, snart 28, länder. Det hindrar inte att enskilda länder samtidigt
              trycker på och vågar gå lite längre, och det gör Sverige hela
              tiden i olika förhandlingar inom FN-systemet och på många andra
              sätt. Vi försöker pressa i rätt riktning.
            </seg>
            <seg n="9a8260ad">
              Inom vårt eget bistånd, som vi ansvarar för på egen hand, kan
              vi ha ett ännu mer radikalt budskap och öronmärka pengar ännu
              tydligare till just sexuell och reproduktiv hälsa, inte minst
              kvinnors rätt till fria, lagliga och säkra aborter. Kenneth G
              Forslund känner säkert till det vi uppnådde vid mötet i Kairo
              i Egypten, det mycket berömda mötet, på 90-talet om sexuell och
              reproduktiv hälsa. Det finns en risk, såsom läget ser ut nu, att
              det vi redan har uppnått rivs ned. Det finns en stor försiktighet
              i hur vi nu väljer våra strategier så att vi inte förlorar de
              framgångar som vi uppnått. Vi ser tyvärr att många religioner
              världen över sammansluter sig med konservativa regeringar för
              ett mycket mer dystert budskap.
            </seg>
            <seg n="2082f110">
              Jag hoppas att vi i denna kammare kan vara tydliga med att kvinnors
              rätt till fria, lagliga och säkra aborter är en mänsklig fri-
              och rättighet.
            </seg>
          </u>
          <note type="speaker" n="d6694d3b">
            Anf. 58 KENNETH G FORSLUND (S) replik:
          </note>
          <u who="unknown" xml:id="i-7bddf4be7a417087-2" n="000e95f3">
            <seg n="03cd4a24">
              Herr talman! Tack, Birgitta Ohlsson! Jag hoppas att vi med en
              mycket bred majoritet i alla fall i den svenska riksdagen kan
              vara överens om vikten av fria, säkra och lagliga aborter även
              i framtiden.
            </seg>
            <seg n="483cfa32">
              Precis som Birgitta Ohlsson säger förs en debatt och sker en
              framflyttning av positioner från abortmotståndarnas sida världen
              över. Vi har sett det i Afrika, och just nu ser vi det ske i Baltikum
              på ett sätt som i alla fall vid första anblicken förvånar och
              överrumplar oss.
            </seg>
            <seg n="e78bbc87">
              Abortfrågan är, som Birgitta Ohlsson säger, inte en EU-kompetens.
              Men ironiskt nog kommer EU att behöva ha en uppfattning i frågan
              i FN-arbetet kring de framtida millenniemålen. Där är det oerhört
              viktigt att Sverige och EU har en progressiv uppfattning och driver
              progressiva förslag för att säkerställa att människor, kvinnor,
              har möjlighet till säker och fri abort. Vi vet att det i sin tur
              kommer att säkra fler människors liv. Säkra aborter gör att färre
              människor behöver dö i förtid. Vi vet att det också är välståndsskapande;
              det ser vi tydligt i forskningen.
            </seg>
            <seg n="961ed945">
              Jag betvivlar inte Birgitta Ohlssons inställning i frågan, men
              jag har anledning att fortsätta att följa regeringens agerande.
              Jag är fortsatt orolig för att Sverige kanske kommer att agera
              utifrån att det är viktigare att vara överens i EU än att Sverige
              och EU tycker bra och progressiva saker om fri och säker abort.
            </seg>
          </u>
          <note type="speaker" n="5955c733">
            Anf. 59 BJÖRN SÖDER (SD):
          </note>
          <u who="Q4919772" xml:id="i-6445b31a78c5866a-0" n="deffc9ce">
            <seg n="c0aeeaf6">
              Herr talman! Vi kan konstatera att det finns gott om floskelmaskiner
              i kammaren: frihet, öppenhet, möjligheter för människor att förverkliga
              sina drömmar, möta utmaningar tillsammans, och så vidare. Det
              är vackert, och det är vackra ord, men de är också försåtliga.
              De här begreppen och sådan argumentation används för att flytta
              fler och fler beslut från denna kammare, vald av svenska folket,
              till Bryssel där Sverige inte har mycket att säga till om. Samtidigt
              använder man mot sina meningsmotståndare argument som att de vill
              bygga murar, isolera landet och så vidare. Det är klart att den
              som lyssnar på det tycker att det å ena sidan handlar om att bygga
              murar och isolera landet och å andra sidan handlar om att ge fullständig
              makt åt Bryssel. Så är det givetvis inte.
            </seg>
            <seg n="bac859ac">
              I vår värld, i Sverigedemokraternas värld, får Sverige lov att
              vara just Sverige, och dess invånare får lov att vara just svenskar.
              I vårt Sverige ska svenska folket ha makten att själva forma sin
              gemensamma framtid. I vårt Sverige ska den svenska riksdagen,
              den här kammaren, vara högsta beslutande organ. Vårt Sverige är
              en självständig, fri och demokratisk stat som i samarbete med
              andra länder vill arbeta för ett bättre Europa och en bättre värld.
            </seg>
            <seg n="bac71bd3">
              Det är mot bakgrund av detta som vi är starkt kritiska till den
              inriktning som EU-samarbetet har tagit. Grundtanken med ett samarbete
              i Europa var från början att säkra freden. Det har vi hört talas
              om här i dag. I dag ser vi att EU utvecklas till något som ligger
              långt bortom det ursprungliga syftet.
            </seg>
            <seg n="23988072">
              Den europeiska unionen har utvecklats till en gigantisk byråkrati
              som lever sitt eget liv långt borta från huvuddelen av medborgarna,
              vars liv den kontrollerar. Unionens politiker lever i sin egen
              värld långt borta från medborgarnas vardag och utan hänsyn till
              de olika förutsättningar som råder i olika medlemsländer. Det
              är påtagligt att det i många medlemsländer växer fram en allt
              starkare misstänksamhet och oförståelse inför EU och dess organisation.
            </seg>
            <seg n="fb84a139">
              Herr talman! Vi kan konstatera att planerna på unionens utvidgning
              fortskrider. EU har bland annat fortsatt sina förhandlingar om
              medlemskap med Turkiet. Sverigedemokraterna ser att det finns
              risker med att unionen utsträcks ytterligare. Vi är för samarbete
              suveräna stater emellan, men när EU går mot att bli en alltmer
              överstatlig union menar vi att det blir svårt att förenas kring
              en gemensam politik mellan stater som skiljer sig mycket från
              varandra.
            </seg>
            <seg n="ba36f6dd">
              Sverigedemokraterna har från början motsatt sig ett turkiskt
              medlemskap i unionen med utgångspunkten att landets demokratiska
              statsskick knappast kan anses vara stabilt, att det finns stora
              brister i respekten för de mänskliga rättigheterna och att det
              finns ett starkt inslag av islamistiska krafter i dess politiska
              liv.
            </seg>
            <seg n="d64d8cdc">
              Det här är också något som utrikesutskottet har noterat och faktiskt
              framhåller på ett tämligen tydligt sätt. Det konstateras i utskottsmajoritetens
              text att Turkiets reformtakt har avtagit och att medlemsförhandlingarna
              är så gott som helt frusna på grund av den islamistiska turkiska
              regeringens motvilja att genomföra åtgärderna i det så kallade
              Ankaraprogrammet. Vi anser att det är beklagligt att övriga partier
              i kammaren inte på ett tydligare sätt klargör att ett turkiskt
              medlemskap i unionen inte är aktuellt.
            </seg>
            <seg n="f789ccff">
              Turkiet tillhör inte Europa, vare sig kulturellt, religiöst eller
              ens geografiskt om man bortser från den ytterst lilla del på 3
              ynkliga procent som faktiskt ingår i Europa. Turkiet har således
              ingenting i Europeiska unionen att göra, och så länge Sverige
              är medlem i unionen bör vi också å det skarpaste motsätta oss
              ett turkiskt medlemskap.
            </seg>
            <seg n="c3354145">
              Herr talman! När det gäller den europeiska unionens gemensamma
              utrikes- och säkerhetspolitik är vi fortsatt djupt oroade för
              utvecklingen. Vi anser att vi här i landet ska ha vår egen utrikespolitik
              och att ansvaret för den svenska säkerhetspolitiken vilar på Sverige.
            </seg>
            <seg n="31214cc5">
              I samband med detta vill jag också tillägga att Sverigedemokraterna
              tidigare har antagit en kritisk inställning till EU:s gemensamma
              säkerhets- och försvarspolitik, och vi vidhåller denna inställning.
              Utskottet har med sin skrivning slagit in på vad som i praktiken
              är en federalistisk linje som helt bortser från att vi med alltmer
              gemensamma försvarsstrukturer i EU de facto flyttar beslutanderätten
              över vår säkerhetspolitik från Sverige alldeles oavsett hur de
              formella beslutsvägarna ser ut.
            </seg>
            <seg n="4e147ecf">
              De olika delarna av den europeiska unionen har skilda geopolitiska
              intressen, och det finns dessutom en påtaglig risk, vilket också
              manifesteras i flera yttranden från regeringsföreträdare, att
              man avstår från att ta ett eget ansvar för sitt försvar med hänvisningar
              till unionssamarbetet.
            </seg>
            <seg n="4fc78a6b">
              Det är därför vår mening att Sverige inte längre bör delta i
              uppsättning av unionens snabbinsatsstyrkor och att det svenska
              deltagandet i den nordiska stridsgruppen bör avvecklas.
            </seg>
            <seg n="922c9e68">
              Vi i Sverigedemokraterna har i olika sammanhang fört fram vikten
              av att kunna upprätthålla en väl utvecklad svenskägd försvarsindustri.
              Vi ser, till skillnad från övriga i utskottet, i allra högsta
              grad positivt på den fortsatta möjligheten att göra undantag från
              EU:s regelverk med hänsyn till just väsentliga nationella säkerhetsintressen.
              Det säger sig självt att en alltmer integrerad försvarsindustriell
              struktur minskar handlingsfriheten för Sverige på detta område,
              och det kan på sikt leda till försämrade möjligheter för Sverige
              att upprätthålla våra intressen i denna typ av frågor.
            </seg>
            <seg n="7763fda1">
              Herr talman! Viseringsfrihet ska bara gälla för medborgare i
              länder som är stabila rättsstater och har låg korruption och obetydliga
              problem med organiserad brottslighet och terrorism. Viseringsfriheten
              för medborgare från länder i Balkanregionen bör därför avskaffas.
            </seg>
            <seg n="542ac277">
              När det gäller viseringsliberalisering kan det i sig vara positivt
              för till exempel studenter, forskare och affärsmän att få utökade
              möjligheter till rörlighet. Partnerskap om ökad rörlighet och
              viseringsliberalisering ställer dock höga krav på partnerländerna
              att förhindra olaglig migration, kontrollera gränserna effektivt,
              garantera dokumentsäkerhet och bekämpa sådan organiserad brottslighet
              som människohandel och människosmuggling.
            </seg>
            <seg n="5939716a">
              Det är positivt att EU-kommissionen lyfter fram vikten av samarbete
              i dessa frågor. Utan garantier för att de ovanstående kraven verkligen
              uppfylls bör dock inte fler partnerskap för rörlighet eller viseringsliberaliseringar
              genomföras. Det finns en påtaglig risk för att problemen med organiserad
              brottslighet, olaglig migration och det mänskliga lidande som
              detta innebär kommer att öka.
            </seg>
            <seg n="83a2f246">
              Det finns stora svårigheter med att ha en övergripande EU-strategi
              för migration som lämpar sig för alla medlemsländer. EU ska inte
              inverka på de enskilda staternas migrationspolitik. En sådan inverkan
              är en kränkning av svensk inrikespolitik.
            </seg>
            <seg n="b676c56b">
              Vidare bör regeringen inte bara se till de positiva effekterna
              av migration utan även till de negativa för att därefter lyfta
              fram nettoeffekten av migration.
            </seg>
            <seg n="dd7241e9">
              När det gäller åtgärder mot olaglig invandring måste regeringen
              driva på för att EU:s handlingsplan ska innehålla en redovisning
              och inventering av konkreta åtgärder och effektiviseringar i arbetet
              mot olaglig invandring. Med regeringens handfallna politik kommer
              Sveriges bidrag till handlingsplanen sannolikt att bli tämligen
              ringa.
            </seg>
            <seg n="019a507d">
              Regeringen avstår återigen från att beskriva de negativa effekter
              Schengensamarbetet medfört för Sverige och övriga medlemsländer.
              Regeringen bör i stället erkänna och redovisa Schengensamarbetets
              misslyckande med att upprätthålla ett fullgott gränsskydd och
              kräva att Schengensamarbetet i sin nuvarande form omedelbart ska
              avvecklas.
            </seg>
            <seg n="0671ca8b">
              Den illegala invandringen har ökat markant, och det har varit
              en anstormning av antalet så kallade papperslösa personer. Detta
              bidrar till en svart ekonomi och en orättvis lönekonkurrens. Dessa
              personer lever ofta utanför samhället, inte sällan som tiggare.
              Via viseringsfriheten och genom Schengens öppna inre gränser har
              tiotusentals personer, förvisso socialt och ekonomiskt utsatta
              men utan egentliga asylskäl, kommit till Sverige. Detta har lett
              till en ökad belastning på asylprocessen. Av alla asylansökningar
              i Sverige är enligt uppgift 20 procent ogrundade ansökningar som
              tar enorma ekonomiska resurser i anspråk.
            </seg>
            <seg n="38a0059c">
              Det handlar om negativa effekter som får anses vara så graverande
              att varken det nuvarande Schengenavtalet eller kommissionens arbete
              kan anses vara något annat än ett misslyckande.
            </seg>
            <seg n="a710ab63">
              Regeringen har tidigare erkänt att den organiserade brottsligheten
              brett ut sig i Sverige just till följd av Schengens svaga gränser.
              Vapen och narkotika från tredjeländer finner sin slutdestination
              här. Många gangsteruppgörelser med skjutvapen inblandade möjliggörs
              av illegala vapen som smugglats in i Sverige. Mycket av narkotikan
              i Sverige tillverkas i områden som Afghanistan och Sydamerika
              och förs in via samma vägar som illegala invandrare, det vill
              säga där Europas gränsskydd för tillfället är svagast.
            </seg>
            <seg n="51c5b1c4">
              Sammanfattningsvis har Schengens uppluckrande av Sveriges gränser
              medfört en inströmning av illegala invandrare, brottslighet, narkotika,
              vapen, ogrundade belastningar på asylprocessen, tiggeri och ökade
              utgifter för staten.
            </seg>
            <seg n="78e3ce30">
              Herr talman! Låt mig sammanfatta med att vi sverigedemokrater
              är oerhört skeptiska till mycket av den verksamhet som unionen
              sysslar med och den utveckling vi ser i EU. Det är vår övertygelse
              att dessa brister inte kan avhjälpas, och det enda som i realiteten
              återstår är ett svenskt utträde ur EU och en omförhandling av
              vårt medlemskap till att enbart omfatta Europeiska ekonomiska
              samarbetsområdet. Innan detta kan ske vill vi bestämt motsätta
              oss ett turkiskt inträde i unionen.
            </seg>
            <seg n="11ceec4b">
              Vi vill ha ett fortsatt nej till ett svenskt medlemskap i EMU
              och ett återupprättat gränsskydd. Sverigedemokraterna vill i samarbete
              med andra länder arbeta för ett bättre Europa och en bättre värld,
              men vårt Sverige ska vara ett självständigt, demokratiskt och
              fritt land.
            </seg>
            <seg n="295e2237">
              Jag står givetvis bakom alla reservationer men väljer att yrka
              bifall till reservationerna 1, 3, 9, 15, 19, 23, 26 och 33.
            </seg>
          </u>
          <note type="speaker" n="e5356a5e">
            Anf. 60 KENNETH G FORSLUND (S) replik:
          </note>
          <u who="unknown" xml:id="i-7bddf4be7a417087-3" n="000e95f3">
            <seg n="8f5f5863">
              Herr talman! Tack, Björn Söder, för att du fortsätter med den
              sverigedemokratiska linjen, som vi har fått lyssna på under hela
              den här debatten, så att jag får möjlighet att ta replik på den!
            </seg>
            <seg n="d9d07f33">
              Hela tiden när ni beskriver EU och Sveriges förhållande till
              EU är perspektivet att Sverige utsätts för EU. Det som händer
              i Bryssel händer där, det är något mystiskt som pågår och vi har
              ingen insyn och ingen påverkan. Men så är det inte. Det är till
              och med så att forskningen visar att Sverige relativt sin storlek
              är väldigt skickligt på att påverka EU-besluten och det som sker
              i Bryssel och vid andra EU-institutioner.
            </seg>
            <seg n="0e859c6b">
              Genom att ha en bra politisk förankring, inte minst här i riksdagen,
              för regeringens EU-agerande och genom att ha skickliga tjänstemän
              som deltar i EU-arbetet på olika nivåer påverkar Sverige, visar
              forskningen, relativt vår storlek väldigt mycket i det här maskineriet.
            </seg>
            <seg n="b39d5ca9">
              Jag vänder mig verkligen mot beskrivningen att EU är någonting
              som vi passivt utsätts för, eftersom det inte är så. Vi är en
              aktiv deltagare i det här arbetet, och det är faktiskt Björn Söder
              och Sverigedemokraterna också, för genom ert motstånd blir ni
              också del av det aktiva deltagandet. Det är lite ironiskt men
              på ett sätt glädjande.
            </seg>
            <seg n="f3bd564e">
              En annan sak som är ironisk är att Björn Söder och Sverigedemokraterna
              vill avveckla Schengensamarbetet. Det är märkligt hur en och samma
              sak kan tolkas så oerhört olika. I Sverigedemokraternas verklighet
              är Schengen ett problem, därför att det ger mer invandring och
              mer asylsökande. De som normalt sett kritiserar Schengen gör det
              av det rakt motsatta skälet, nämligen att man anser att det bygger
              mycket högre gränser runt de länder som deltar. Jag tycker att
              Sverige ska fortsätta att vara med i Schengen.
            </seg>
            <seg n="c7ddbe06">
              Björn Söder, är det så att Sverige bara utsätts passivt för EU?
            </seg>
          </u>
          <note type="speaker" n="88639626">
            Anf. 61 BJÖRN SÖDER (SD) replik:
          </note>
          <u who="Q4919772" xml:id="i-6445b31a78c5866a-1" n="deffc9ce">
            <seg n="9cd605b8">
              Herr talman! Jag tror absolut att Sverige har duktiga tjänstemän,
              men politikerna är desto sämre, tyvärr. Tjänstemännen gör nog
              vad de kan.
            </seg>
            <seg n="d8717f4c">
              Den gemenskap som svenska folket gick till val på i folkomröstningen
              1994 är inte alls vad vi ser i dag. Därför anser vi att man ska
              pröva vårt medlemskap igen i en folkomröstning. Ingen kan förneka
              att Sverige betalar stora pengar, mer än vad vi får igen, till
              EU. Ingen kan heller förneka att allt fler beslut flyttas upp
              på EU-nivå. Det händer jämt och ständigt här i riksdagen att vi
              överlåter det ena efter det andra till Bryssel.
            </seg>
            <seg n="609ea783">
              Fler och fler beslut fattas alltså inte längre av svenska folket,
              utan svenska politiker här i kammaren har tagit beslut om att
              lämna ifrån sig beslutanderätten och ansvaret till den europeiska
              unionen där svenska folket inte längre kan påverka. I synen på
              detta ligger den stora skillnaden, tror jag, mellan Sverigedemokraterna
              och de partier som förespråkar fortsatt medlemskap i EU och fortsatt
              utveckling av EU i den riktning som EU är på väg.
            </seg>
            <seg n="c18b40a3">
              Vi vill att svenska folket ska vara de som kan välja och avsätta
              politikerna som ska styra landet. Det kan man inte i EU. Vi kan
              inte tillsätta och avsätta de tjänstemän som i stort sett sitter
              och styr där nere det är kommissionärer och andra byråkrater som
              fattar beslut över huvudet på de folkvalda. Det är den stora skillnaden.
            </seg>
            <seg n="c8e02edc">
              Visst är det så att vi blir pådyvlade en massa saker av EU och
              blir attackerade av EU på många sätt. Det kommer jämt och ständigt
              direktiv som vi måste införliva i det svenska samhället. Andra
              länder i södra Europa är kanske inte lika bra som Sverige på att
              vara Bror Duktig när det gäller att lyda så fort EU pekar. Så
              gör vi här, och då kan väl inte ens Kenneth G Forslund förneka
              att vi på ett eller annat sätt utsätts för EU. Kenneth G Forslund
              tycker kanske att det är på ett positivt sätt. Jag tycker att
              det är på ett negativt sätt.
            </seg>
          </u>
          <note type="speaker" n="0781d94f">
            Anf. 62 KENNETH G FORSLUND (S) replik:
          </note>
          <u who="unknown" xml:id="i-7bddf4be7a417087-4" n="000e95f3">
            <seg n="41af5d7e">
              Herr talman! Tack, Björn Söder, för svaren! När det gäller detta
              med att direktiven kommer uppifrån och att vi bara har att implementera
              dem vet jag inte om Björn Söder verkligen vill att Sverige ska
              stå utanför EU i det perspektivet. Tittar vi på vilket land som
              implementerar EU-direktiven allra mest och flitigast ser vi att
              det är vårt grannland Norge. De är nämligen ledande på detta och
              ligger före alla oss 27 som faktiskt är medlemmar. Sedan kommer
              Sverige. Det är riktigt som Björn Söder säger att man i Sydeuropa
              har en mer relativ inställning till att implementera EU-reglerna.
              Om det sedan är ett problem eller en möjlighet kan vi säkert debattera
              en annan gång.
            </seg>
            <seg n="a79e0373">
              Att avsätta kommissionärer går inte, säger Björn Söder. Fast
              det är ett lite historielöst påstående. Det har ju varit ett antal
              gånger som kommissionärer och faktiskt hela kommissionen har kommit
              i lägen då de har fått avgå. Det har varit turbulenta tillställningar
              och tider i EU när hela kommissionen har fått avgå. Det är inte
              alls länge sedan som den kommissionär som var ansvarig för en
              för Sverige väldigt viktig fråga, nämligen snusfrågan, fick avgå
              efter mutanklagelser. Jag tänker inte yttra mig om huruvida han
              var skyldig eller inte, för det är mycket som är dunkelt i den
              processen, men jag kan konstatera att nog händer det att kommissionärer
              och faktiskt hela kommissionen avgår.
            </seg>
            <seg n="d679ffba">
              Det är naturligtvis en apparat i fler steg att påverka besluten
              i EU, Bryssel och annorstädes än här i Sveriges riksdag, likaväl
              som det är fler steg här i Sveriges riksdag än vad det är hemma
              i kommunfullmäktige i våra respektive kommuner.
            </seg>
            <seg n="ff98367d">
              Det är inte så att vi när vi säger att vi överlåter beslutanderätten
              till EU inte är med och påverkar de besluten. Vi är med och påverkar
              dem på ett annat sätt. Det kanske är så att ett antal av dem jag
              vill nog påstå de allra flesta av dem är sådana att om vi satt
              här hemma i Sverige, i kommunfullmäktige eller i riksdagen, och
              beslutade om de frågorna kunde vi låtsas att vi påverkade verkligheten,
              men vi skulle ha väldigt lite med verkligheten att göra.
            </seg>
          </u>
          <note type="speaker" n="f8ac080b">
            Anf. 63 BJÖRN SÖDER (SD) replik:
          </note>
          <u who="Q4919772" xml:id="i-6445b31a78c5866a-2" n="deffc9ce">
            <seg n="ef192ae1">
              Herr talman! Folket kan ju inte avsätta sina kommissionärer,
              utan de vi har sett avgå har fått göra det, som Kenneth G Forslund
              sade, på grund av mutanklagelser eller kriminell verksamhet eller
              att regeringen har dragit tillbaka sina kommissionärer och så
              vidare. Men de är inte valda av de europeiska folken. Det är skillnaden
              jämfört med svenska riksdagen där folket väljer vilka representanter
              man ska ha.
            </seg>
            <seg n="d8514e6d">
              När det gäller att Sverige påverkar gör vi säkert det i en och
              annan fråga, men i fråga efter fråga viker sig regeringen också
              i de förhandlingar man har. Man har en pragmatisk hållning när
              man går in i förhandlingar, och sedan ger man vika och säger att
              man måste ge och ta och så vidare. Visst, så är det i politiken.
              Men svenska folket och Sverige har inte så mycket att säga till
              om i EU. Det tror jag att vi kan vara överens om. Vi kanske kan
              påverka och få några andra att tycka som vi, men att svenska folket
              skulle kunna gå in och påverka EU är det dumdristigt att tro,
              naivt framför allt, därför att det kan man inte.
            </seg>
            <seg n="f45a5329">
              Att Sverige påverkar så mycket är inte sant, tyvärr, därför att
              vi lägger oss på rygg i den ena frågan efter den andra.
            </seg>
            <seg n="58e6170f">
              Här skiljer sig vår syn på demokrati åt. Jag och Sverigedemokraterna
              tycker att besluten ska ligga så långt ned som möjligt. I Sverige
              har vi kommunal nivå, landstingsnivå och riksdagen, den nationella
              nivån. Folket väljer sina representanter till alla de tre nivåerna.
              Visst, vi väljer representanter till EU-parlamentet också, men
              det är inte bara svenskar som sitter i EU-parlamentet. Men Socialdemokraterna
              tycker uppenbarligen att det är helt fritt fram att lämna över
              beslutanderätten på EU-nivå som vi har föga möjlighet att påverka.
              Det är en demokratisyn som jag inte delar. Jag tycker att makten
              ska utgå från folket och att folket ska kunna välja och avsätta
              sina företrädare.
            </seg>
          </u>
          <note type="speaker" n="b900c9a8">
            Anf. 64 MARIE GRANLUND (S):
          </note>
          <u who="Q3373324" xml:id="i-3f68624159bce3ea-0" n="e47e4eff">
            <seg n="6408d8d6">
              Herr talman! I november 1994 stod jag och delade ut valsedlar
              för ja-sidan vid Monbijouskolan i Malmö. Vid den tidpunkten trodde
              jag inte att jag skulle behöva hålla ett anförande här i kammaren
              om det som jag nu ska tala om.
            </seg>
            <seg n="63e49ff5">
              Birgitta Ohlsson har här prisat den fria rörligheten, och jag
              delar verkligen statsrådets uppfattning. Den fria rörligheten
              i EU är fantastisk. Man kan röra sig och jobba och studera på
              olika ställen och så vidare.
            </seg>
            <seg n="7750f517">
              Problemet uppstår emellertid när den fria rörligheten överordnas
              sociala rättigheter. Jag vill återigen säga att det som Birgitta
              Ohlsson anförde om mänskliga rättigheter var mycket bra, men jag
              hade önskat att hon också tagit upp frågan om de sociala rättigheterna
              i EU.
            </seg>
            <seg n="5af5d39e">
              Som alla vet kom Lavaldomen 2009. Den slog ned som en bomb. Helt
              plötsligt underordnades de fackliga och arbetsrättsliga reglerna
              den fria rörligheten och marknaden. Det har ställt till med fullständigt
              kaos på den svenska arbetsmarknaden, på många olika sätt, och
              jag noterade att Birgitta Ohlsson inte med ett enda ord tog upp
              frågan i sitt anförande.
            </seg>
            <seg n="e29db464">
              Detta är ett jätteproblem dels utifrån den grundläggande uppfattning
              som vi socialdemokrater har, att lika lön för lika arbete ska
              gälla oavsett vilken nationalitet man har, dels för att det skapar
              oro i ett redan oroligt Europa om man inte känner sig trygg, om
              de grundläggande rättigheterna slås undan. Om ingenting görs kommer
              det att påverka EU negativt i åratal framöver.
            </seg>
            <seg n="8b7d9f97">
              Regeringen säger att man slår vakt om den svenska modellen. Just
              kollektivavtalen är kittet, grunden, i den svenska modellen. Därför
              skulle jag vilja fråga statsrådet, när hon nu är i kammaren, vad
              regeringen gör för att åstadkomma en förändring så att lika lön
              ska gälla oavsett vilken nationalitet man har.
            </seg>
            <seg n="435aa756">
              Samma fråga diskuteras, fast på ett annat sätt, när det gäller
              offentlig upphandling och kollektivavtal. Där har Europaparlamentet
              varit riktigt radikalt och slagit fast att man ska kunna ställa
              krav på kollektivavtal vid offentlig upphandling och för den delen
              även på närproducerat. När frågan nu kommer upp på rådet går flera
              länder emot detta. Jag vet att Sverige inte går emot, men jag
              undrar hur regeringen driver frågan. Hur gör regeringen för att
              det ska bli större aktivitet? Hur gör man för att i praktiken
              slåss för den svenska modellen, att inte bara tala om den som
              någonting positivt utan faktiskt se till att få till stånd en
              förändring?
            </seg>
            <seg n="6faae4a7">
              Det är som sagt kaos på svensk arbetsmarknad, och min fråga till
              statsrådet är: Vad gör regeringen i praktiken?
            </seg>
          </u>
          <note type="speaker" n="263a03c8">
            Anf. 65 BÖRJE VESTLUND (S):
          </note>
          <u who="Q512590" xml:id="i-394c954c11dddf93-0" n="1f9b0934">
            <seg n="91e93b71">
              Herr talman! Att som sista talare i en lång debatt försöka uppehålla
              något slags entusiasm bland åhörarna är aldrig lätt. Jag begärde
              ordet med anledning av att jag ville säga någonting om energi-
              och miljöpolitiken samt något om det sluttande plan som jag upplever
              att regeringen befinner sig på.
            </seg>
            <seg n="c29f3d4a">
              Vi från Socialdemokraterna hade säkert högre ambitioner, liksom
              Vänsterpartiet och Miljöpartiet hade kanske ännu högre när EU
              2020 diskuterades och EU:s klimatpolitik togs fram. Vi vet att
              Sverige var ett av de länder som drev på allra hårdast och fick
              igenom en del bra saker. När man nu kommer till steg två och ska
              diskutera dessa frågor, det vill säga vad som ska göras efter
              2020, är regeringen inte lika tydlig. Då är man på ett sluttande
              plan och säger att alla andra länder är så jobbiga. Nu har naturgasen
              kommit in i sammanhanget, och därmed är det hela mycket svårare,
              mycket besvärligare. Det är allvarligt att regeringen inte står
              upp för de tydliga idéer man hade om att förbättra klimatet och
              miljön, och kanske också energiproduktionen, i Europa. Det finns
              således all anledning att i detta sammanhang återigen påminna
              om att energi- och klimatpolitiken inte får glömmas bort. Därför
              yrkar jag bifall till reservation 31.
            </seg>
            <seg n="a3e1fffa">
              En viktig fråga i betänkandet, som ingen hittills nämnt, handlar
              om förmögenhetsbehållningen för äkta makar. Den beskattas ibland
              olika i EU-länderna för kvinnor respektive män. I de rödgröna
              partierna har vi enats om att detta även måste gälla par av samma
              kön. Vi måste få en normalisering så att respektive EU-land inte
              ska kunna avgöra vad som är ett korrekt sätt att vara gift på.
              Däremot säger vi inte att varje EU-land måste införa registrerat
              partnerskap eller könsneutrala äktenskap. Vi tycker dock att villkoren
              ska vara desamma oaktat vart i EU man kommer. Med anledning av
              det yrkar jag bifall till reservation 27.
            </seg>
            <seg n="db6b419f">
              Jag skulle också, herr talman, vilja säga något om handelspolitiken.
              Handelspolitiken, och även energi- och klimatpolitiken, har mer
              och mer blivit något av en diskussionsklubb, med allt mindre av
              verkstad. Man har antagit de stora och stolta färdplanerna för
              2050 både beträffande klimatpolitiken och energipolitiken, och
              nu kommer man med nya dokument som inte så mycket går ut på nya
              åtgärder, utan man vill fortsätta att diskutera dem. Det blir
              bara en enda diskussionsklubb.
            </seg>
            <seg n="876a8f70">
              Ännu värre är det på handelspolitikens område. Där hinner man
              inte ens avsluta de tidigare rättsakterna och börja med implementeringsarbetet
              i de olika länderna förrän man sätter i gång med nya rättsakter
              utan att egentligen veta vilka effekter de tidigare akterna gett
              eller hur de ska utvärderas. Än värre blir det när vi tittar på
              regeringens ståndpunkt att vi ska pådyvla andra länder i Europa
              vår syn på affärers öppethållandetider. Det är absurt, riktigt
              absurt.
            </seg>
            <seg n="a986e61e">
              Jag tycker att vi har en bra affärstidslag i Sverige. Den är
              viktig. Vill några andra ta efter den får de gärna gör det, men
              på EU-nivå hör den inte hemma. Partier, ministrar, kan gärna gå
              ut och berätta vilken bra affärstidslag vi har i Sverige, men
              det ska inte göras på EU-nivå. Det ska göras i respektive land.
              Ingen har heller gått med på att det skulle vara en fråga som
              EU över huvud taget har kompetens att besluta om, utan det är
              återigen ett inspel i den allmänna diskussionsklubben.
            </seg>
            <seg n="8ba867b0">
              Det är viktigt att vi har en aktiv EU-debatt så att vi inte hamnar
              i samma läge som i denna debatt. Nu kan jag tyvärr inte argumentera
              mot Sverigedemokraterna eftersom de har lämnat kammaren, men jag
              kan konstatera att vi genom att åter hamna i den här debatten
              är tillbaka i den diskussion som vi hade lämnat bakom oss, den
              om ja eller nej till EU.
            </seg>
            <seg n="3e6dd354">
              I dag diskuterar vi frågorna i sak. Sedan kanske det uppstår
              situationer där vi måste ta dusten och fråga oss om det hela gått
              för långt. Jag kan förstå det när det gäller de som vill se ett
              mycket striktare EU än vad jag tycker att vi ska ha. Det kan jag
              förstå, men den diskussionen kommer inte förrän vi sett resultatet
              av reformen. Det är den skillnad och den sundhet som finns i dagens
              EU-politik. Det är synd att det finns partier i denna kammare
              som vill gå tillbaka till den ganska knasiga EU-debatt vi hade
              för låt oss säga fem sex år sedan.
            </seg>
            <seg n="1d88106d">
              Jag står naturligtvis bakom de socialdemokratiska reservationer
              som det tidigare yrkats bifall till.
            </seg>
          </u>
          <note n="699fa910">
            Överläggningen var härmed avslutad.
          </note>
          <note n="39d96f75">
            7 § Patientrörlighet i EU förslag till ny lagstiftning
          </note>
          <note n="9895e1af">
            Föredrogs
          </note>
          <note n="a0192fbc">
            Andre vice talmannen konstaterade att ingen talare var anmäld.
          </note>
          <note n="25b5c64b">
            8 § Genomförande av ändringsdirektivet 2012/26/EU i fråga om
            säkerhetsövervakning av läkemedel
          </note>
          <note n="9895e1af">
            Föredrogs
          </note>
          <note n="a0192fbc">
            Andre vice talmannen konstaterade att ingen talare var anmäld.
          </note>
          <note n="659c3018">
            9 § Bordläggning
          </note>
          <note n="6ea81259">
            Anmäldes och bordlades
          </note>
          <note n="54b30ed5">
            10 § Anmälan om interpellation
          </note>
          <note n="586e5fcd">
            Anmäldes att följande interpellation framställts
          </note>
          <note n="18f55666">
            den 10 juni
          </note>
          <note n="95c922fe">
            Fredrik Lundh Sammeli
          </note>
          <note n="a4f0f163">
            Interpellationen redovisas i bilaga som fogats till riksdagens
            snabbprotokoll tisdagen den 18 juni.
          </note>
          <note n="fec1dc9a">
            11 § Anmälan om frågor för skriftliga svar
          </note>
          <note n="5c29e8fb">
            Anmäldes att följande frågor för skriftliga svar framställts
          </note>
          <note n="f664c850">
            den 7 juni
          </note>
          <note n="ade77ed2">
            Eva Olofsson
          </note>
          <note n="18f55666">
            den 10 juni
          </note>
          <note n="ac92c3a3">
            Johan Löfstrand
          </note>
          <note n="a6d9aae4">
            Thomas Strand
          </note>
          <note n="cc106afb">
            Gunvor G Ericson
          </note>
          <note n="11eb09db">
            Lars Mejern Larsson
          </note>
          <note n="b80451c8">
            Frågorna redovisas i bilaga som fogats till riksdagens snabbprotokoll
            tisdagen den 18 juni.
          </note>
          <note n="363ba166">
            12 § Kammaren åtskildes kl. 14.59.
          </note>
          <note n="92dd302e">
            Förhandlingarna leddes
          </note>
          <note n="1daee8a3">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
