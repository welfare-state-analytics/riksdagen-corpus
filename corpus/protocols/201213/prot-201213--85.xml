<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2012</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2012</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201213--85</head>
          <docDate when="2012-03-27">2012-03-27</docDate>
        </div>
      </front>
      <body>
        <div>
          <note n="4b516465">
            ﻿
          </note>
          <note n="d5962326">
            Riksdagens protokoll
          </note>
          <note n="7201f816">
            2012/13:85
          </note>
          <note type="date" n="df6d73e8">
            Onsdagen den 27 mars
          </note>
          <note n="1f72d285">
            Kl. 09:00 - 19:51
          </note>
          <note n="1979d116">
            1 § Justering av protokoll
          </note>
          <note n="8f9a4a2a">
            Justerades protokollet för den 21 mars.
          </note>
          <note n="d0b82634">
            2 § Anmälan om återtagande av plats i riksdagen
          </note>
          <note n="a097b329">
            Talmannen meddelade att Sofia Arkelsten (M) skulle återta sin
            plats i riksdagen från och med den 1 april, varigenom uppdraget
            som ersättare för Johan Forssell (M) skulle upphöra för Tobias
            Sjö (M).
          </note>
          <note n="e40c3fea">
            Talmannen anmälde att Mohamoud M. Enow (M) skulle fortsätta att
            tjänstgöra som ersättare för Johan Forssell (M).
          </note>
          <note n="a0b3fd87">
            3 § Ny riksdagsledamot
          </note>
          <note n="e7a09084">
            Upplästes och lades till handlingarna följande från Valprövningsnämnden
            inkomna
          </note>
          <note n="1b1fee45">
            Berättelse om granskning av bevis för riksdagsledamot
          </note>
          <note n="e8218f12">
            Till Valprövningsnämnden har från Valmyndigheten inkommit bevis
            om att Ardalan Shekarabi (S) utsetts till ny ledamot av riksdagen
            fr.o.m. den 15 april 2013 sedan Maryam Yazdanfar (S) avsagt sig
            uppdraget.
          </note>
          <note n="1ca6a42d">
            Valprövningsnämnden har denna dag granskat beviset för den nye
            ledamoten och därvid funnit att det blivit utfärdat i enlighet
            med 14 kap. 28 § vallagen (2005:837).
          </note>
          <note n="cd327c2e">
            Per Virdesten
          </note>
          <note n="ce83593f">
            /Mattias Andersson
          </note>
          <note n="03298bac">
            4 § Ledighet
          </note>
          <note n="0646fc94">
            Talmannen meddelade att Walburga Habsburg Douglas (M) ansökt
            om fortsatt ledighet under tiden den 930 april.
          </note>
          <note n="8cf856ca">
            Kammaren biföll denna ansökan.
          </note>
          <note n="244a307c">
            Talmannen anmälde att Nils Brown (M) skulle fortsätta att tjänstgöra
            som ersättare för Walburga Habsburg Douglas.
          </note>
          <note n="f4a560fa">
            5 § Anmälan om kompletteringsval till EU-nämnden
          </note>
          <note n="b841e5c5">
            Talmannen meddelade att Moderata samlingspartiets riksdagsgrupp
            anmält Nils Brown som suppleant i EU-nämnden under Walburga Habsburg
            Douglas fortsatta ledighet.
          </note>
          <note n="8065b6a4">
            Talmannen förklarade vald under tiden den 930 april till
          </note>
          <note n="5bf879dd">
            suppleant i EU-nämnden
          </note>
          <note n="e0385d9f">
            6 § Meddelande om skriftliga frågor under påskuppehållet
          </note>
          <note n="40ec1334">
            Talmannen meddelade att skriftliga frågor som lämnats in till
            och med torsdagen den 28 mars kl. 10.00 skulle besvaras senast
            torsdagen den 4 april kl. 12.00.
          </note>
          <note n="3434f192">
            7 § Anmälan om inkomna protokollsutdrag från utskott
          </note>
          <note n="984d30a9">
            Talmannen anmälde att utdrag ur följande protokoll i ärenden
            om subsidiaritetsprövning av EU-förslag inkommit:
          </note>
          <note n="97a2ce36">
            8 § Anmälan om inkomna faktapromemorior om förslag från Europeiska
            kommissionen
          </note>
          <note n="f8157640">
            Talmannen anmälde att följande faktapromemorior om förslag från
            Europeiska kommissionen inkommit och överlämnats till utskott:
          </note>
          <note n="5a4c6f4b">
            KOM(2013) 83
          </note>
          <note n="fb3840eb">
            K(2013) 778
          </note>
          <note n="be4f6c4a">
            9 § Hänvisning av ärenden till utskott
          </note>
          <note n="6aefe4c3">
            Föredrogs och hänvisades
          </note>
          <note n="cee03430">
            den 17 maj.
          </note>
          <note n="4e37e4dc">
            10 § Subsidiaritetsprövning av kommissionens förslag i fjärde
            järnvägspaketet
          </note>
          <note n="566a1717">
            Föredrogs
          </note>
          <note n="c974f409">
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note type="speaker" n="9fee20ad">
            Anf. 1 JESSICA ROSENCRANTZ (M):
          </note>
          <u who="Q4975481" xml:id="i-1f0622bde2d50cbc-0" n="0fb2d0fb">
            <seg n="3ba2142e">
              Herr talman! Vi är här i dag för att diskutera en prövning i
              fråga om subsidiaritet av Europeiska kommissionens förslag om
              ett fjärde järnvägspaket. Här har oppositionen i form av Socialdemokraterna,
              Sverigedemokraterna, Vänsterpartiet och Miljöpartiet framfört
              ett motiverat yttrande och menar att förslaget strider mot subsidiaritetsprincipen.
              I sin motivering av detta ställningstagande blandar dock oppositionen
              äpplen och päron kraftigt och missförstår riksdagens uppgift.
              Vi i Alliansen har därför valt att reservera oss mot detta motiverade
              yttrande.
            </seg>
            <seg n="62ce7ecf">
              Utskottet självt anger att det övergripande målet med det fjärde
              järnvägspaketet är att vidareutveckla det gemensamma europeiska
              järnvägsområdet. Subsidiaritetsprincipen säger att unionen, det
              vill säga EU, ska vidta en åtgärd endast om och i den mån målen
              för den planerade åtgärden inte i tillräcklig utsträckning kan
              uppnås av medlemsstaterna själva. Det borde vara uppenbart, menar
              jag, att medlemsstaterna var och en för sig inte kan utveckla
              det gemensamma järnvägsområdet, framför allt finns det ett mervärde
              av att det görs på europeisk nivå.
            </seg>
            <seg n="fbc8576e">
              Vad oppositionen i dag i form av utskottsmajoriteten egentligen
              invänder emot är de metoder kommissionen föreslagit för att utveckla
              järnvägsområdet. Även regeringen har vissa invändningar i sak,
              vill jag påpeka, och dessa kommer regeringen förstås, förväntar
              jag mig, att föra fram i vidare förhandlingar. Men det är inte
              samma sak som att bedöma att subsidiaritetsprincipen inte följts,
              vilket är det nationella parlamentets uppgift här i dag enligt
              fördraget.
            </seg>
            <seg n="efe5ee35">
              Det borde, som sagt, vara självklart att unionen bäst kan utveckla
              det gemensamma järnvägsområdet. Jag tänker ändå ange tre tydliga
              skäl till varför jag absolut tycker att det är positivt att kommissionen
              går vidare med förslaget. Det handlar för det första om den inre
              marknaden, det handlar för det andra om stärkt konkurrenskraft
              för Europa och det handlar för det tredje inte minst om miljöskälen,
              om varför fler ska använda järnvägen som transportmedel.
            </seg>
            <seg n="8961bcf9">
              Som utgångspunkt för diskussionen det första skälet kan jag konstatera
              att en av grundstenarna i hela EU-samarbetet är den inre marknaden
              och den fria rörligheten för varor, tjänster, kapital och människor.
              Idén om den inre marknaden är i grunden en vision om ett Europa
              utan konstgjorda gränser där såväl människor som varor kan färdas
              fritt. Den inre marknaden är en viktig del i att skapa inte bara
              frihet för de människor som bor här utan också konkurrenskraft
              för hela Europa.
            </seg>
            <seg n="f5b590c9">
              Det andra skälet, att öppna järnvägsmarknaden för konkurrens,
              har länge varit ett uttalat mål inom EU. Syftet är att inrätta
              en gemensam marknad och skapa en effektivare och mer kundvänlig
              industri. Genom att gradvis öppna marknaderna och inrätta oberoende
              järnvägsföretag och infrastrukturförvaltare ska järnvägarnas effektivitet
              förbättras och därmed resenärernas utbud stärkas.
            </seg>
            <seg n="dbe78931">
              Tyvärr ser vi runt om i Europa i dag ett flertal dysfunktionella
              järnvägsmarknader, bland annat finns det tusentals regler som
              försvårar för järnvägen och dess konkurrensutsättning.
            </seg>
            <seg n="c21fb96f">
              Herr talman! Vi behöver förstärka den inre marknaden, och där
              ingår järnvägen och dess reglering som en självklar del. Vi behöver
              göra det lättare att genomföra transporter på järnväg, skapa förutsättningar
              för bättre konkurrens och ta bort onödigt regelkrångel.
            </seg>
            <seg n="dceddcbf">
              Förslagen i fjärde järnvägspaketet ryms inom ramarna för den
              inre marknaden och ligger i enlighet med subsidiaritetsprincipen
              inom EU:s behörighet. Oppositionen motsätter sig detta, vilket
              för mig är främmande. Om åtgärder skulle vidtas endast av medlemsstaterna
              själva samtidigt som nationella regler för järnvägen behålls,
              kommer vi att fortsätta att befinna oss i samma besvärliga situation
              som i dag med mängder av regelkrångel och utebliven konkurrens.
              Att i stället ha gemensamma procedurer och regelverk bidrar till
              en förutsägbar inre marknad för de aktörer som avser att verka
              på den.
            </seg>
            <seg n="b21d7a5f">
              I många medlemsstater är persontrafikmarknaden inom järnvägen
              stängd för konkurrens. Kommissionen har uttryckt att detta inte
              bara bromsar järnvägens utveckling utan också snedvrider konkurrensen
              för järnvägsföretag från de medlemsstater som har en öppen persontrafikmarknad
              däribland Sverige.
            </seg>
            <seg n="9c1e3aed">
              Herr talman! Att harmonisera bestämmelserna inom järnvägen är
              inte bara ett ändamål i sig självt. Det är också en del i ett
              större sammanhang. Att utveckla den inre marknaden är nämligen
              direkt avgörande om vi vill stärka Europas konkurrenskraft. Och
              det är viktigare än någonsin.
            </seg>
            <seg n="e07ac1e6">
              I en tid av hårdnande global konkurrens, där stora delar av världen
              upplever en enorm utveckling i form av teknik, tillväxt och industriell
              framgång, kan inte längre Europa ta sin roll i världen för given.
              Vår konkurrenskraft och förmåga att hävda oss i den internationella
              konkurrensen är under stor press. Varför vi i ett sådant läge
              skulle säga nej till att harmonisera järnvägsmarknaden och stärka
              den inre marknaden är för mig ett mysterium.
            </seg>
            <seg n="2e8c84ce">
              Regeringen har bedömt att åtgärder på EU-nivå är nödvändiga för
              att utveckla sammanhållande och effektivt fungerande marknader
              för järnvägstransporter. De åtgärder som har lyfts fram är bland
              annat EU-gemensamma bestämmelser om krav på järnvägsutrustning
              för att öka järnvägens tekniska enhetlighet samt en effektivisering
              av nödvändiga myndighetskontroller av utrustning och marknadsaktörer.
              Det är åtgärder som enligt regeringen, och enligt mig, faller
              inom ramarna för vad som är förenligt med subsidiaritetsprincipen.
            </seg>
            <seg n="3bffa995">
              Herr talman! Det tredje skälet till varför det fjärde järnvägspaketet
              behövs stavas miljö. Om vi på allvar vill lösa miljöproblemen
              och ställa om till ett klimatsmart samhälle måste vi öka järnvägens
              andel av de totala transporterna. För detta måste det till en
              samordning på internationell nivå. Här är jag förvånad över flera
              partiers ställningstaganden, inte minst Miljöpartiets.
            </seg>
            <seg n="45e5bd7e">
              Oppositionen pratar ofta både miljö och järnväg gärna tillsammans
              men när det ges en chans att från politiskt håll verkligen stärka
              förutsättningarna för järnvägen ställer man sig emot.
            </seg>
            <seg n="174728fb">
              Herr talman! Utvecklingen av Europas järnvägsmarknader har de
              senaste åren varit negativ, och marknadsandelen för järnvägen
              i Europa har inte ökat. Flygtrafiken öppnades för konkurrens på
              1990-talet och har sedan dess haft en 25-procentig ökning av persontrafiken.
              Här, menar jag, kan järnvägen hämta inspiration. För att järnvägen
              ska kunna öka sin marknadsandel krävs att man kan erbjuda attraktiva
              och effektiva transporter i fri konkurrens.
            </seg>
            <seg n="dd3ae908">
              Om vi på allvar vill ha en klimatsmart omställning sker de mest
              verkningsfulla insatserna på internationell nivå. Sverige kan
              inte ensamt lösa miljöproblemen eller se till att fler reser med
              tåg mellan Europas länder. Där behövs ett europeiskt initiativ
              där behövs ett fjärde järnvägspaket.
            </seg>
            <seg n="1537d0c5">
              Herr talman! Sammantaget är åtgärderna i fjärde järnvägspaketet
              av sådan karaktär att EU är i stånd att agera mer effektivt än
              medlemsstaterna. Det finns också, som regeringen påpekat, betydande
              fördelar av att åtgärderna vidtas just på Europanivå. Åtgärderna
              som föreslås utgör en mycket viktig del i arbetet för att stärka
              en inre marknad och även för en högre tillväxt och stärkt konkurrenskraft.
            </seg>
            <seg n="6adff055">
              Om oppositionen i dag får som man vill står vi inför en fortsatt
              svag järnvägsmarknad tyngd av nationella särregler och stor oförutsägbarhet.
              Vi riskerar också att försämra förtroendet för den inre marknaden.
              Låt oss i stället här i dag skapa förutsättningar för bättre konkurrens
              på marknaden. Låt oss ta bort onödigt regelkrångel genom att låta
              åtgärderna som rör Europa också avgöras på Europanivå.
            </seg>
            <seg n="44dcd294">
              Om vi på allvar vill stärka den inre marknaden, främja Europas
              konkurrenskraft och värna omställningen till ett klimatsmart samhälle
              genom större andel resor på järnväg måste vi harmonisera järnvägsmarknaderna
              på EU-nivå. Mina vänner, det är dags att gå från fina ord till
              konkret handling.
            </seg>
          </u>
          <note type="speaker" n="3885971c">
            Anf. 2 LARS TYSKLIND (FP):
          </note>
          <u who="Q6217745" xml:id="i-929cb2745ceb4035-0" n="11e2d4aa" next="i-ce5c3a446a489035-0">
            <seg n="63a5181d">
              Herr talman! Jag vill börja med att instämma i Jessica Rosencrantz
              anförande.
            </seg>
            <seg n="35b5935c">
              Dagens debatt handlar i grunden om på vilken nivå vi ska fatta
              ett beslut på EU-nivå eller på nationell nivå. Det är det som
              hela subsidiaritetsprövningen handlar om, och det utvecklade Jessica
              bra i sitt anförande.
            </seg>
            <seg n="057f3604">
              Ett av de stora problemen för att utveckla just järnvägstransporter
              över gränserna inom Europa och EU är att marknaden är uppdelad
              i nationella nät som bygger på olika tekniska lösningar och styrning
              av olika nationella regler. Jag tror att jag såg en siffra om
              att det fanns 11 000 icke-harmoniserande regler inom EU. För att
              får ordning på detta måste det fattas beslut på EU-nivå. Det tror
              jag att vi ändå kan enas om.
            </seg>
            <seg n="6abeb9c0">
              Det är just därför som det under de senaste tio åren har tagits
              fram ett antal så kallade järnvägspaket. Det är för att riva hindren
              och göra järnvägstrafiken mer driftskompatibel på EU-nivå och
              för att försöka skapa mer kundanpassade och effektivare järnvägstransporter
              på ett gemensamt europeiskt järnvägsområde.
            </seg>
            <seg n="7f07823f">
              Redan tidigt fastställdes de grundläggande principerna för att
              förbättra järnvägarnas effektivitet genom att gradvis öppna marknaderna
              och inrätta järnvägsföretag som är oberoende i förhållande till
              infrastrukturförvaltaren.
            </seg>
            <seg n="ecf30471">
              Herr talman! Redan 2001 kom det första järnvägspaketet. Det handlade
              om att öppna för den internationella godstrafiken. Sedan följdes
              det av andra järnvägspaketet 2004. Då handlade det om järnvägssäkerhet,
              driftskompatibilitet och om att man återigen öppnar marknaden
              för godstrafik i ännu högre grad. Det tredje järnvägspaketet handlade
              om att öppna för internationell persontrafik. Då diskuterades
              också lokförarkort som skulle kunna gälla över gränserna. Det
              handlade även om passagerarrättigheter.
            </seg>
          </u>
          <note n="394a6189">
            Så sent som i november antogs Europaparlamentets och rådets direktiv
            om inrättande av ett gemensamt europeiskt järnvägsområde, som
            alltså är en revision av första järnvägspaketet. Det är en ständigt
            pågående process. Direktivet ska vara införlivat i svensk rätt
            i juni 2015.
          </note>
          <u who="Q6217745" xml:id="i-ce5c3a446a489035-0" n="11e2d4aa" prev="i-929cb2745ceb4035-0">
            <seg n="fa1ccd6d">
              Herr talman! Precis som Jessica Rosencrantz sade har det visat
              sig att andelen järnvägstransporter i Europa inte har ökat. Därför
              går nu kommissionen vidare med ett fjärde järnvägspaket. Då handlar
              det om ett förslag om öppet tillträde till persontrafikmarknaden
              i alla medlemsstater. Det finns också krav på upphandling genom
              ett konkurrensutsatt anbudsförfarande vid offentligt finansierad
              kollektiv järnvägstrafik.
            </seg>
            <seg n="1ebeb013">
              Dessutom föreslår kommissionen att förvaltning av infrastrukturen
              och bedrivandet av tågtrafiken ska separeras ytterligare och tydligare.
              Detta har genomförts i Sverige, men det är mindre tydligt i resten
              av Europa. Paketet innehåller också förslag som gäller de tekniska
              och säkerhetsstyrande regelverken.
            </seg>
            <seg n="7442bf36">
              Herr talman! Regeringens bedömning är att det är nödvändigt med
              åtgärder på EU-nivå för att skapa förutsättningar för järnvägstransporter
              inom det nyligen inrättade gemensamma järnvägsområdet. Åtgärden
              ska säkra konkurrenskraft genom icke-diskriminerande förutsättningar
              för marknadens aktörer och genom att aktörerna får förutsägbarhet
              på marknaden.
            </seg>
            <seg n="95887237">
              Detta med gemensamma tekniska krav på järnvägsutrustning är exempel
              på detta. På just på den punkten tror jag att vi inte alls är
              oeniga.
            </seg>
            <seg n="7b5d6bae">
              Regeringens bedömning är att fjärde järnvägspaketet också ska
              vara förenligt med subsidiaritetsprincipen.
            </seg>
            <seg n="551a923c">
              Sedan har regeringen, som Jessica Rosencrantz framhöll, också
              invändningar när det gäller själva sakfrågan. Jag får väl också
              instämma i att oppositionen här blandar ihop äpplen och päron
              och börjar diskutera sakfrågan. Där har vi en väldigt lång process
              framför oss. Det regeringen lyfter fram är just att man vill förflytta
              beslutskompetens, som regeringen inte tycker kan bli effektiv
              i sammanhanget. Ur den synvinkeln kan man säga att regeringen
              och oppositionen delar ståndpunkten att man ska jobba vidare med
              den frågan, men detta har inte direkt med subsidiaritetsprövningen
              att göra.
            </seg>
            <seg n="628c97e8">
              Folkpartiet och övriga allianspartier delar naturligtvis regeringens
              uppfattning i den här frågan. Det är lite förvånande och direkt
              inkonsekvent när oppositionen först bejakar att det är nödvändigt
              att man tar beslut på EU-nivå och sedan i nästa sats säger nej
              till verktygen för att göra det. Det känns som om oppositionen
              i lite olika nyanser socialdemokrater, miljöpartister, sverigedemokrater
              och vänsterpartister stänger dörren för fortsatt utveckling och
              för en väl fungerande gemensam europeisk järnvägsmarknad.
            </seg>
            <seg n="94124227">
              En gemensam europeisk järnvägsmarknad kommer naturligtvis att
              främja en utveckling där järnvägen har förutsättningar att ta
              större marknadsandelar av både person- och godstrafik. Det är
              ändå ett mål som jag uppfattar att vi har gemensamt, inte minst
              ur klimatsynpunkt. Vi har ju på sätt och vis gått före, så den
              svenska marknaden är redan väldigt avreglerad.
            </seg>
            <seg n="8d5aa7af">
              Jag tycker att det är lite förvånande att man nu egentligen prisar
              nationella särkrav framför att ha gemensamma regler för järnvägens
              bästa i Europa.
            </seg>
          </u>
          <note type="speaker" n="f9a99417">
            Anf. 3 ANDERS ÅKESSON (C):
          </note>
          <u who="Q6255521" xml:id="i-38a0915f4e6cb961-0" n="a2a65630">
            <seg n="81691265">
              Herr talman! I likhet med Jessica Rosencrantz och Lars Tysklind
              instämmer jag i den linje regeringen anför i frågan om subsidiaritet
              när det gäller det fjärde järnvägspaketet. I debatten om resande
              och så vidare framförs väldigt ofta krav på att vi ska resa mer
              kollektivt och att vi på alla sätt ska verka för att järnvägens
              andel av transportarbetet ska öka. Inte sällan framförs krav på
              höghastighetståg och att det ska vara internationell standard
              när det gäller både hastighet och tillgänglighet. Man menar att
              utmaningar vi har att hantera, som klimathot, trängsel, brist
              på framkomlighet och att öka det kollektiva resandet regionalt,
              nationellt och internationellt ska klaras med ett ökat kollektivt
              resande.
            </seg>
            <seg n="bea31e05">
              Mot bakgrund av de sakpolitiska kraven välkomnar jag EU-kommissionens
              arbete med att förbättra järnvägens effektivitet, kvalitet och
              konkurrenskraft. Jag håller med regeringen om att åtgärder på
              EU-nivå är både önskvärda och nödvändiga för att utveckla en effektivt
              fungerande marknad för järnvägstransporter inom hela Europa. Precis
              som regeringen anser jag att detta måste innebära att vi har regler
              som ökar järnvägens konkurrenskraft, som är effektiva och förhindrar
              diskriminering järnvägsföretag emellan. Exempel på sådant är andra
              EU-gemensamma bestämmelser om krav på järnvägsutrustning för att
              öka järnvägens tekniska enhetlighet liksom effektivisering av
              nödvändiga myndighetskontroller av utrustning och marknadsaktörer.
              Allt detta i syfte att skapa förutsägbarhet, ökad konkurrens och
              transparens samt fler aktörer som kan erbjuda oss som ställer
              krav på ökat kollektivt resande fler möjligheter.
            </seg>
            <seg n="3a352071">
              Vad det i grunden handlar om är standardisering. Låt mig ge två
              exempel, ett bra och ett dåligt.
            </seg>
            <seg n="bfb1ff6d">
              Containern 20 fot, 40 fot och så vidare; en uppfinning från 19401950-talet
              innebar en revolution i hur vi hanterar gods och godstransporter.
              Det är sannolikt därför som vi har förhållandevis låga kostnader
              för att transportera gods och att de sjunker i förhållande till
              annan prisutveckling. Containern som metod är ingenting annat
              än en standard. Man vet lika väl i Göteborgs hamn som i Kalmar
              hamn och i Singapores hamn hur stor containern är, och man har
              gemensam utrustning för att hantera den. Det är en internationell
              standard i syfte att öka konkurrens, effektivitet och affärsmässighet.
            </seg>
            <seg n="b965c543">
              Låt mig ge ett exempel på motsatsen. Bristen på standard på elkontakter
              gör att en svensk kyltransport drar med sig 200300 kilo elkabel
              genom Europa helt i onödan därför att kopplingsdonen inte är standardiserade.
              Det är på väg att bli standard, men fortfarande släpar man 200300
              kilo icke nyttig last. Det är inte smart för vare sig transportekonomi
              eller miljö.
            </seg>
            <seg n="a51d49bc">
              Det yttersta syftet med allt detta, de olika järnvägspaket som
              Lars Tysklind och Jessica Rosencrantz beskrev, är ju att bidra
              till ett ökat resande på järnväg till förmån för tillväxt, sysselsättning,
              regional utveckling och miljö.
            </seg>
            <seg n="197cf45d">
              Som jag ser det ligger då EU-kommissionens förslag väl i linje
              med vad utskottet tidigare sagt och uttalat om att utveckla en
              effektiv järnvägstrafik inom hela EU.
            </seg>
            <seg n="b62ae753">
              Det finns skäl, herr talman, att nämna att i Sverige har järnvägens
              organisation förändrats sedan slutet på 1980-talet, bland annat
              genom att vi renodlat rollerna och konkurrensutsatt olika delar
              av systemet.
            </seg>
            <seg n="86d5fce2">
              I en internationell jämförelse konkurrensutsattes det svenska
              järnvägssystemet tidigt. Erfarenheterna är i huvudsak goda, och
              vårt järnvägssystem har i dag en högre produktivitet än för 20
              år sedan.
            </seg>
            <seg n="1ea8ae9d">
              Självklart har även marknaden för godstrafik på järnväg påverkats
              i lika mån positivt av den avreglering som har skett.
            </seg>
            <seg n="ebec2dad">
              Mot bakgrund av detta instämmer jag i regeringens bedömning att
              förslagen i det fjärde järnvägspaketet är förenliga med subsidiaritetsprincipen
              och proportionella mot syftet att nå målen i fördraget om Europeiska
              unionen.
            </seg>
          </u>
          <note type="speaker" n="882edc95">
            Anf. 4 LARS MEJERN LARSSON (S):
          </note>
          <u who="Q3358494" xml:id="i-a0bbb0c686b6a5d4-0" n="50008b7f">
            <seg n="0e11fa80">
              Herr talman! Det är höga brösttoner i inläggen från Alliansens
              företrädare, men jag har inte hört att ett enda parti har yrkat
              bifall. Är det så att ni i själva verket är övertygade om att
              subsidiaritetsprövningen inte håller? Ni har möjlighet att återkomma
              till det.
            </seg>
            <seg n="a237a737">
              Herr talman! Vi som representerar utskottsmajoriteten ser att
              transportsektorn står inför utmaningar när det gäller både klimatfrågan
              och övriga miljöfrågor. Utskottet konstaterar att om det ska vara
              möjligt att minska utsläppen från transportsektorn måste fler
              kunna välja klimatsmarta transporter.
            </seg>
            <seg n="9918232b">
              För att järnvägstrafiken ska vara ett attraktivt transportalternativ
              och därigenom öka sin andel av transportmarknaden krävs enligt
              utskottet att förutsättningarna för att välja järnvägen måste
              bli bättre.
            </seg>
            <seg n="ed925a0d">
              Utskottet välkomnar därför kommissionens förslag om arbetet med
              att öka järnvägens konkurrenskraft och attraktivitet för att underlätta
              en utveckling av järnvägssektorn. Utskottet vill understryka att
              skapandet av ett konkurrenskraftigt och effektivt gemensamt järnvägsområde
              kräver inom ramen för en sammanhängande strategi sammanhållna
              åtgärder och ett fortsatt tekniskt harmoniseringsarbete på EU-nivå.
            </seg>
            <seg n="c4f0e9ac">
              Förslagen gäller att undanröja kvarstående administrativa och
              tekniska hinder, att införa ett gemensamt synsätt på reglerna
              för säkerhet och driftskompatibilitet samt att effektivisera vissa
              processer. Utskottet ansluter sig till bedömningen att teknisk
              harmonisering och en minskning av de administrativa bördorna och
              kostnaderna för järnvägsföretagen är viktiga beståndsdelar i det
              fortsatta arbetet med att öka järnvägens konkurrenskraft för tillväxt
              och jobb i Sverige.
            </seg>
            <seg n="c370bc95">
              Herr talman! När det kommer till att bedöma om förslagen i det
              fjärde järnvägspaketet är utformade utifrån ett beaktande av subsidiariteten
              kan dock utskottet konstatera att delar av innehållet i förslagen
              är alltför långtgående, och utskottet anser att det finns förslag
              till regleringar som i stället bör beslutas på nationell nivå
              där man kan ta hänsyn till de förutsättningar som råder i landet.
            </seg>
            <seg n="fd58ea2c">
              När det gäller förslaget att Europeiska järnvägsbyrån, ERA, ska
              få utökade befogenheter ifrågasätter utskottet om en sådan överflyttning
              av beslutskompetens från medlemsstaterna till ERA när det gäller
              godkännande av järnvägsfordon samt utfärdande och återkallelse
              av säkerhetsintyg för järnvägsföretag är en proportionerlig åtgärd
              för att nå syftet med förslagen.
            </seg>
            <seg n="211a2cae">
              Utskottet menar att det i stället finns en risk för att den föreslagna
              åtgärden leder till mer utdragna processer med ökade kostnader
              som följd. Det kan finnas skäl att ifrågasätta om förslagen verkligen
              på ett ändamålsenligt sätt bidrar till att de angivna syftena
              kan uppnås.
            </seg>
            <seg n="40c619b3">
              Utskottet har tagit del av att den absoluta merparten av järnvägsfordon
              endast verkar inom en medlemsstat, varför kommissionens förslag,
              som innebär att järnvägsfordonet ska uppfylla kraven i samtliga
              inom EU tillämpliga bestämmelser, framstår som klart oproportionerligt
              och oförståeligt. Man ställer sig frågan varför, när vi har en
              nationell tillsynsmyndighet.
            </seg>
            <seg n="6872891d">
              Herr talman! Enligt vår mening bör dessa fordon i dagsläget i
              fortsättningen godkännas av de nationella tillsynsmyndigheterna.
            </seg>
            <seg n="8db16008">
              När det sedan gäller kommissionens förslag till ändring av direktiv
              om inrättande av ett gemensamt europeiskt järnvägsområde och förslag
              till ändring av EU:s kollektivtrafikförordning föreslår EU-kommissionen
              att järnvägsföretag ska ha tillgång till järnvägsinfrastruktur
              i alla medlemsstater för att utföra persontransporter.
            </seg>
            <seg n="d7b7660d">
              Utskottet konstaterar att järnvägsmarknaden i Sverige redan är
              helt öppen sedan den 1 oktober 2010, och förslaget skulle således
              inte få någon effekt på svensk lagstiftning.
            </seg>
            <seg n="c705d5ae">
              Utskottet anser även att det finns fler åtgärder i förslagen
              som är alltför långtgående och inte är proportionella för att
              åstadkomma en ökning av mängden persontrafik och en förbättring
              av kvaliteten.
            </seg>
            <seg n="0bf2950a">
              Utskottet baserar sitt ställningstagande på att svenska erfarenheter
              visar att vårt svenska järnvägssystem i alla delar inte lever
              upp till de förväntningar som finns på ett väl fungerande järnvägssystem
              med hög kvalitet och punktlighet.
            </seg>
            <seg n="473d2c07">
              Sveriges riksdag har därför funnit att det finns anledning att
              utföra en utredning om järnvägssystemets organisation för att
              säkerställa att järnvägen utvecklas och förvaltas på bästa sätt.
            </seg>
            <seg n="e69f34dc">
              Utskottet bedömer därför i dag att medlemsstaterna är bättre
              rustade att utifrån varje medlemsstats förutsättningar fatta beslut
              om hur den inrikes persontrafiken ska utföras för att nå målen
              om en ökad persontrafik som på ett effektivt sätt bidrar till
              att bryta transportsektorns oljeberoende.
            </seg>
            <seg n="42bc3712">
              Herr talman! Det är viktigt att komma ihåg att dagens debatt
              inte handlar om ett ställningstagande i sakfrågor. Dagens debatt
              handlar om huruvida kommissionens beslut strider mot subsidiaritetsprincipen
              eller inte. Den sammanfattande bedömningen från utskottet är att
              kommissionens förslag om utökade befogenheter för Europeiska järnvägsbyrån,
              ERA, när det gäller godkännande av järnvägsfordon och utfärdande
              och återkallande av järnvägssäkerhetsintyg, öppnande av nationell
              persontrafik och konkurrensutsättning av avtal om allmän trafik
              därför inte är förenliga med subsidiaritetsprincipen.
            </seg>
          </u>
          <note n="7e04af0c">
            Herr talman! Jag yrkar därför bifall till utskottets förslag.
          </note>
          <note n="ce2c8d2e">
            I detta anförande instämde Lars Johansson, Leif Pettersson, Suzanne
            Svensson, Hans Unander och Anders Ygeman (alla S).
          </note>
          <note type="speaker" n="c3548dfe">
            Anf. 5 JESSICA ROSENCRANTZ (M) replik:
          </note>
          <u who="Q4975481" xml:id="i-1f0622bde2d50cbc-1" n="0fb2d0fb">
            <seg n="94e9cf7b">
              Herr talman! Här anklagas Alliansen både för att ta till höga
              brösttoner och för att vara undfallande. Jag kan försäkra Lars
              Mejern Larsson att vi i vår reservation anger vår tydliga och
              bestämda mening. Men liksom Socialdemokraterna vill vi inte ha
              votering i varje fråga.
            </seg>
            <seg n="1a0cefb7">
              Men jag förstår fortfarande inte riktigt vad det är ni framför
              från oppositionens sida. Lars Mejern Larsson uttryckte här att
              det är bra med en harmonisering. Men å andra sidan är det precis
              det som ni är emot när ni lägger fram detta förslag.
            </seg>
            <seg n="985d2069">
              Oppositionen invänder mot beståndsdelarna i sak i förslaget.
              Där har jag precis sagt att regeringen också gör det. Men där
              är vi inte nu. Vi diskuterar subsidiaritetsprövning. Tycker vi
              att det är rimligt att det på europeisk nivå ska genomföras en
              harmonisering av järnvägsmarknaderna? Jag tycker självklart att
              vi ska göra det.
            </seg>
            <seg n="f81ce0a0">
              Då vill jag ställa en fråga till oppositionen och till Lars Mejern
              Larsson. Är det rimligt att vara emot en EU-harmonisering? Det
              är det som ni egentligen nu framför. Det sätter krokben för den
              fortsatta processen med en harmonisering inom EU. Är det rimligt
              för den inre marknadens skull, är det rimligt om vi vill ha fler
              transporter på järnväg, och är det rimligt om vi vill ha stärkt
              konkurrenskraft för Europa att vi i detta läge från det svenska
              parlamentets sida säger: Nej tack, vi vill inte ha någon harmonisering
              av reglerna kring den europeiska järnvägsmarknaden på EU-nivå?
            </seg>
          </u>
          <note type="speaker" n="2ad665b1">
            Anf. 6 LARS MEJERN LARSSON (S) replik:
          </note>
          <u who="Q3358494" xml:id="i-a0bbb0c686b6a5d4-1" n="50008b7f">
            <seg n="71cb67d1">
              Herr talman! Grunden för subsidiaritetsprincipen är att beslut
              bör fattas på EU-nivå om det innebär att utfallet blir bäst på
              det viset.
            </seg>
            <seg n="3be29d5e">
              Debatten handlar med andra ord om vilka åtgärder på EU-nivå som
              är proportionerliga mot nyttan av dem. När det gäller fjärde järnvägspaketet
              menar vi att det finns goda skäl till att beslut i frågorna lämpligen
              fattas på nationell nivå och inte på EU-nivå.
            </seg>
            <seg n="998beff4">
              Att exempelvis öppna inrikes persontrafik för konkurrens är en
              alltför långtgående åtgärd som EU inte bör bestämma över. Nyttan
              av att ett sådant beslut fattas på EU-nivå överväger inte de fördelar
              som finns med att beslutet fattas på lokal eller regional nivå.
              Därför bör beslutanderätten förbli lokal, regional eller nationell.
            </seg>
            <seg n="a281b727">
              När vi avreglerade skulle det ha känts fel om Bryssel skulle
              ha bestämt detta. Subsidiaritetsprövningen handlar om demokrati,
              och vad vinner besluten på att flyttas? Besluten ska fattas så
              nära medborgarna som möjligt. Att upphandla trafik från Sunne
              till Karlstad tycker vi ändå måste vara ett beslut för värmlänningarna.
              Men Jessica Rosencrantz har fortfarande möjlighet att yrka bifall
              till sitt eget förslag.
            </seg>
          </u>
          <note type="speaker" n="67e127b3">
            Anf. 7 JESSICA ROSENCRANTZ (M) replik:
          </note>
          <u who="Q4975481" xml:id="i-1f0622bde2d50cbc-2" n="0fb2d0fb">
            <seg n="56065613">
              Herr talman! Jag kan påminna Lars Mejern Larsson om att syftet
              med förslaget som anges är att utveckla den gemensamma marknaden
              på järnvägsområdet. Var görs detta bäst? Jag vidhåller fortfarande
              att det görs bäst på just europeisk nivå.
            </seg>
            <seg n="28db09e1">
              Sedan kan vi båda två och alla andra i kammaren ha synpunkter
              på vad denna harmonisering ska innebära i sak. Jag har läst många
              faktapromemorior i detta ärende där regeringen är mycket tydlig
              med att man har invändningar i sak. Jag är övertygad om att infrastrukturministern
              kommer att föra fram dessa invändningar, vilket redan har gjorts
              i faktapromemorian. Om detta råder det inga tvivel, och där är
              vi överens. Det finns delar i sak där vi har rätt att invända.
            </seg>
            <seg n="4f25a1bd">
              Det som jag ställer mig frågande till är den signal som skickas
              från det svenska parlamentet, från Sveriges riksdag. Detta är
              en subsidiaritetsprövning. Det är en fråga som handlar om huruvida
              vi vill ha dessa beslut på EU-nivå eller inte. Jag menar att om
              vi vill ha en inre marknad i hela Europa är det självklart att
              vi också måste ta dessa initiativ på europeisk nivå.
            </seg>
            <seg n="24486ab8">
              Jag kan också ställa mig frågande till det faktum att Lars Mejern
              Larsson tycker att det är rimligt att utländska företag i dag
              kan operera i Sverige på den svenska marknaden som är öppen för
              konkurrens, medan svenska företag inte kan verka på utländska
              marknader. Är det en rättvis ordning? Nej, jag tror att vi har
              mycket att tjäna på en harmonisering på EU-nivå. Jag tror att
              vi måste lära oss att skilja på sak och subsidiaritet. I detta
              fall har vi faktiskt hamnat snett. Vi är överens i sak om att
              det föreslås problematiska insatser. Men när det gäller på vilken
              nivå vi stärker den gemensamma inre marknaden, på vilken nivå
              vi främjar europeisk konkurrens, och på vilken nivå vi tillsammans
              kan ta krafttag för att öka järnvägens andel av transporterna
              menar jag bestämt att det är på en europeisk nivå som samordningen
              görs bäst.
            </seg>
          </u>
          <note type="speaker" n="f7806463">
            Anf. 8 LARS MEJERN LARSSON (S) replik:
          </note>
          <u who="Q3358494" xml:id="i-a0bbb0c686b6a5d4-2" n="50008b7f">
            <seg n="49daaea8">
              Herr talman! Som jag sade tidigare handlar det i dag inte om
              ett ställningstagande i sakfrågor. Om SL ska köra i egen regi
              måste det väl vara ett beslut för Helsingforss läns landsting
              och inte för Bryssel?
            </seg>
            <seg n="1475d857">
              Det är viktigt att vi fattar besluten på rätt nivå. I sak kan
              vi ha olika uppfattningar. Men det är inte det som vi fattar beslut
              om här och nu.
            </seg>
            <seg n="172c6bfe">
              Det nationella bestämmandet är viktigt för att medborgarna ska
              känna att de kan vara med och påverka transportpolitiken. Att
              göra besluten överstatliga är inte i överensstämmelse med subsidiaritetsprövningen.
            </seg>
          </u>
          <note type="speaker" n="982c70e5">
            Anf. 9 STINA BERGSTRÖM (MP):
          </note>
          <u who="Q4938708" xml:id="i-765c624ccc2100be-0" n="3d96fa80">
            <seg n="904575c8">
              Herr talman! Om vi ska klara klimatet måste vi resa klimatsmart
              både nu och i framtiden. Det är flera talare som redan har slagit
              fast det. Det är därför viktigt för Sverige, för EU och för hela
              världen att tåget är ett förstahandsalternativ för allt fler resenärer.
              Att det inte är så i dag har flera orsaker. Det handlar om de
              ständiga tågförseningarna, de krångliga biljettköpen, de dyra
              tågbiljetterna och de billiga bil- och flygresorna. Det är några
              förklaringar till att inte fler åker tåg i Europa och i Sverige.
            </seg>
            <seg n="207bd1c8">
              Hur kommer man då åt detta? Hur gör vi tågtrafiken bättre i Europa?
              Hur ökar vi järnvägens konkurrenskraft gentemot andra trafikslag?
              Det är frågor som EU-kommissionen försöker hitta ett svar på.
              Det är bra. Det hade varit mycket bra om EU-kommissionen hade
              uppehållit sig lite grann kring de ständiga tågförseningarna,
              de krångliga biljettköpen, de dyra tågbiljetterna och de billiga
              bil- och flygresorna, alltså det som verkligen betyder något för
              resenärerna.
            </seg>
            <seg n="bc37d9d0">
              Det hade också varit bra om EU-kommissionen hade koncentrerat
              sig på de tekniska hinder som finns för de tåg som ska åka över
              landgränser olika spårbredder, olika signalsystem, olika regler
              som gör det krångligare och dyrare att åka tåg mellan länderna
              i Europa.
            </seg>
            <seg n="ba8bdfca">
              Men i stället lägger EU-kommissionen fram ett förslag som ska
              detaljstyra hur olika länder ska organisera sin nationella järnväg.
              I stället lägger man fram ett förslag som riskerar att göra det
              krångligare och dyrare för operatörerna att få sina fordon godkända.
              I stället för att göra järnvägen konkurrenskraftig vill EU-kommissionen
              att det ska vara obligatoriskt för alla medlemsländer att konkurrensutsätta
              den. Man har spårat in på fel konkurrensspår.
            </seg>
            <seg n="8723eaee">
              Med det fjärde järnvägspaketet skulle EU:s länder få ägna de
              kommande åren åt att organisera om och sälja ut sina järnvägar
              i stället för att sälja fler tågbiljetter.
            </seg>
            <seg n="faa25b48">
              Enligt det fjärde järnvägspaketet får inte den som har hand om
              spåren vara densamma som den som kör tågen. Alla länder måste
              släppa in privata operatörer på spåren, och kommersiell trafik
              måste få företräde för upphandlad trafik, det vill säga en avreglerad
              och privatiserad järnväg. Det är ett järnvägssystem som i sin
              uppstyckning går ännu längre än det svenska, den uppstyckning
              som Sveriges riksdag så sent som i december beslutade ska utvärderas.
            </seg>
            <seg n="e9cb9f25">
              Med detta förslag skulle alltså alla Europas länder tvingas införa
              samma organisation av den nationella järnvägen. Det är en organisationsmodell
              som en majoritet av de svenska riksdagspolitikerna i dag vill
              utvärdera och förändra.
            </seg>
            <seg n="f3fe0c12">
              Herr talman! Jag tycker att det är märkligt att Alliansens företrädare
              i trafikutskottet tycker att detta är okej, dels därför att ni
              själva i december röstade för utredningen av det svenska järnvägssystemets
              organisation, dels därför att det onekligen finns andra järnvägssystem
              i Europa som när det gäller antalet resande har lyckats lika bra,
              eller lika dåligt, som Sveriges järnvägssystem.
            </seg>
            <seg n="51263b56">
              Vi i Miljöpartiet tycker att det ska vara upp till varje land
              hur man organiserar persontrafiken inom landet. Vi anser att kommissionens
              förslag strider mot subsidiaritetsprincipen. Detta är inte en
              fråga som ska avgöras på EU-nivå.
            </seg>
          </u>
          <note n="4feefb49">
            Jag yrkar bifall till förslaget i trafikutskottets utlåtande.
          </note>
          <note type="speaker" n="cd4a8a9a">
            Anf. 10 ANDERS ÅKESSON (C) replik:
          </note>
          <u who="Q6255521" xml:id="i-38a0915f4e6cb961-1" n="a2a65630">
            <seg n="4bb326a8">
              Herr talman! Stina Bergström anför krångel och att det är dyrt
              och icke förutsägbart. Det är ur ett resenärsperspektiv helt korrekta
              iakttagelser av det europeiska järnvägssystemet.
            </seg>
            <seg n="f92c7a17">
              Jag delar Stina Bergströms syn på att den som vill göra den miljökloka
              resan möts av krångel, hinder och bekymmer. Men, Stina Bergström,
              det är precis detta EU-förslaget avser att rätta till. Det ska
              skapa harmoni och förutsägbarhet för den som väljer att åka tåg
              mellan Kil och Italien. Min fråga till Stina Bergström, herr talman,
              blir: Hur tror Stina Bergström och Miljöpartiet att internationella
              höghastighetståg i syfte att transportera passagerare i konkurrens
              med flyg ska kunna bli möjligt om vi inte sluter internationella
              överenskommelser?
            </seg>
          </u>
          <note type="speaker" n="51006daf">
            Anf. 11 STINA BERGSTRÖM (MP) replik:
          </note>
          <u who="Q4938708" xml:id="i-765c624ccc2100be-1" n="3d96fa80">
            <seg n="7de90a2f">
              Herr talman! Jag tror absolut att det är viktigt att vi gör överenskommelser
              om tågtrafiken. Det sker redan i dag, och det har det gjort länge.
            </seg>
            <seg n="90fa6398">
              Vi har ett jättebra exempel på en sådan europeisk överenskommelse,
              som faktiskt gör det väldigt lätt för tågresenärer att resa i
              Europa om man väljer detta system. Jag vet inte om Anders Åkesson
              har prövat det, men jag gjorde det redan i början av 80-talet.
              Det handlar om våra Interrailkort våra tågluffarkort. Det är ingenting
              som EU-kommissionen eller våra politiker i Bryssel har haft någonting
              med att göra, men det har fungerat väldigt bra. Ibland har det
              varit lite krångligt när det har kommit in nya tågoperatörer på
              denna marknad och man ska komma överens om vilka områden biljetterna
              ska gälla på, vad det ska kosta och så, men man har löst det på
              ett rätt bra sätt.
            </seg>
            <seg n="10d1af5c">
              Visst ska vi alltså göra överenskommelser, men vi ska inte detaljstyra
              hur man ska åka tåg mellan Kil och Karlstad eller hur den trafiken
              ska upphandlas.
            </seg>
          </u>
          <note type="speaker" n="a97b166c">
            Anf. 12 ANDERS ÅKESSON (C) replik:
          </note>
          <u who="Q6255521" xml:id="i-38a0915f4e6cb961-2" n="a2a65630">
            <seg n="746a80e4">
              Herr talman! När det gäller dem som nu sliter sitt hår för att
              uppnå en effektivare järnvägstrafik över den europeiska kontinentaldelen
              och upp i Skandinavien är alltså Stina Bergströms och Miljöpartiets
              svar tågluffarkortet från 70- och 80-talen. Jag trodde, herr talman,
              att tågluffarkortet handlade om att man valde en månads vistelse
              i Europa att vi ur ett skandinaviskt perspektiv tog oss ut i Europa.
            </seg>
            <seg n="66ef188a">
              Herr talman! Trafikvolymen i persontransport är dock affärsresenärer
              och familjeresenärer som vill från södra Italien till Kil eller
              omvänt. Det är deras perspektiv vi måste använda när vi funderar
              på hur vi effektiviserar och gör det enkelt, möjligt och rimligt
              att välja det miljövänliga tåget. Ett tågluffarkort som innebär
              ett planlöst irrande över Europa medan man åker mellan Kil och
              Italien tror jag inte är det svar vi förväntar oss på 2020-talet.
              Syftet med kommissionens förslag är att effektivisera och öka
              möjligheterna för ett internationellt, gemensamt regelverk.
            </seg>
            <seg n="327920da">
              Avslutningsvis: Enligt Miljöpartiets och Stina Bergströms sätt
              att se det, vari består rättvisan i att danska, tyska och italienska
              persontrafikjärnvägsföretag kan starta trafik i Sverige? Jag tror
              att det skulle kunna vara utmärkt sett ur ett produktutvecklings-
              och effektivitetsarbete, men en svensk järnvägsoperatör kan med
              dagens överenskommelser inte starta trafik i Europa. Vari består
              rättvisan och rimligheten?
            </seg>
          </u>
          <note type="speaker" n="afa2ba6d">
            Anf. 13 STINA BERGSTRÖM (MP) replik:
          </note>
          <u who="Q4938708" xml:id="i-765c624ccc2100be-2" n="3d96fa80">
            <seg n="26801052">
              Herr talman! Jag vet inte om det handlar om rättvisa, men jag
              tänker att Anders Åkesson kunde höra hur smart de skånska resenärerna
              tyckte att den danska järnvägen var inne och körde Öresundstågen
              eller trafiken nere i Skåne. Det gick så där, kan man säga. Företaget
              gick i konkurs, och det var väldigt mycket strul innan man kunde
              få ordning på trafiken innan SJ fick gå in och börja köra tågen
              igen, så att resenärerna kom till jobbet. Det kan vara bra med
              utländska operatörer i landet, men jag tycker fortfarande att
              det är upp till varje land att bestämma vilka som ska få köra
              i landet.
            </seg>
            <seg n="866ceca7">
              Jag tog tågluffarkorten som ett bra exempel. Det är fortfarande
              så att det kan vara den billigaste biljett man kan köpa och det
              enklaste sättet att resa i Europa även om man inte ska irra runt
              en månad när man till exempel ska åka till London eller Paris.
              Det finns dock andra bra initiativ som har tagits av EU. Jag tänker
              på den vitbok vi hade och diskuterade här för ett år sedan. Det
              fanns mycket bra förslag i den, bland annat ett EU-förslag om
              att man ska sätta ett mål för hur man ska flytta över transporterna
              från väg och flyg till den klimatsmarta järnvägen.
            </seg>
            <seg n="b826921e">
              Detta var någonting Anders Åkesson och hans allianskamrater motsatte
              sig i sitt yttrande över vitboken. Man motsatte sig också andra
              saker som var bra i vitboken, men man slog i alla fall fast en
              sak: Man sade att man tycker att frågor om den lokala och regionala
              kollektivtrafiken lämpligen bör hanteras inom respektive medlemsstat
              och att det i det fortsatta arbetet inte ska göras avkall på subsidiaritets-
              och proportionalitetsprincipen när det gäller detta. Jag kan inte
              se annat än att Alliansen nu har ändrat inställning.
            </seg>
          </u>
          <note type="speaker" n="242161d5">
            Anf. 14 TONY WIKLANDER (SD):
          </note>
          <u who="Q6241274" xml:id="i-29c51f04b81a3209-0" n="5f124cfc">
            <seg n="40e6a838">
              Herr talman! Ibland får vi under behandlingen av denna typ av
              ärende påminna varandra lite grann om vad det egentligen handlar
              om. Det är en subsidiaritetsprövning vi gör just nu, och det handlar
              kanske i mindre omfattning om det tekniska innehållet i fjärde
              järnvägspaketet.
            </seg>
            <seg n="8bffc31f">
              Vi har under de ungefär två och ett halvt år jag har varit med
              haft åtskilliga subsidiaritetsprövningar. Ytterst sällan har det
              varit ifrågasättanden av dem, utan man har kunnat godkänna dem.
              Det har som någon sade innan handlat om standardiseringar av ett
              slag vi har haft stor nytta av. Det kommer vi säkerligen att fortsätta
              att göra där det verkligen kommer till nytta. Här finner jag emellertid,
              vilket uppenbarligen en majoritet i utskottet också gör, att det
              handlar mer om en maktförflyttning från vårt svenska parlament
              till EU eller Bryssel, som man i dagligt tal säger.
            </seg>
            <seg n="c6076036">
              Som sverigedemokrat ser jag ingenting positivt i en sådan gradvis
              förskjutning av makten, utan där instämmer jag i bland annat Lars
              Mejern Larssons och även Stina Bergströms anförande. En obligatorisk
              konkurrensutsättning ser jag inte heller som någonting positivt.
              Man säger att det inte påverkar Sverige. Nej, det är klart att
              det inte gör, för här är alltihop redan utsålt. Det gör det alltså
              kanske inte i den delen.
            </seg>
            <seg n="1fe09270">
              Dessa teknikaliteter får vi dock anledning att återkomma till.
              Jag kan, som utskottsmajoriteten skriver, bara konstatera att
              innehållet i förslagen är alltför långtgående. Utskottet anser
              att det finns förslag till regleringar som i stället bör hanteras
              på nationell nivå.
            </seg>
            <seg n="609da3aa">
              Det som först fick mig att studsa till i detta ärende var den
              europeiska järnvägsbyrån. När jag fick klart för mig att de skulle
              ta över makten av till exempel vår egen transportstyrelse började
              jag undra vad denna maktförskjutning egentligen går ut på. Där
              kan jag än en gång bara instämma i dagens handlingar, där utskottet
              ifrågasätter om en sådan överflyttning av beslutskompetens från
              medlemsstaterna till ERA när det gäller godkännande av järnvägsfordon
              och utfärdande och återkallelse av säkerhetsintyg för järnvägsföretag
              är en proportionerlig åtgärd för att nå syftet med förslagen.
              Jag menar att det verkligen inte är en proportionerlig åtgärd.
            </seg>
            <seg n="af8b7217">
              Jag skulle vilja upprepa vad tidigare talare har sagt: Här har
              riksdagen förra året funnit anledning att göra en utredning av
              järnvägssystemets organisation för att säkerställa att järnvägen
              utvecklas och förvaltas på bästa sätt. Jag kan fråga regeringsrepresentanterna
              om de vet när denna kommer att tillsättas. Hittills har det varit
              väldigt tyst om den utredningen, som riksdagen har beslutat. Det
              är möjligt att vi erhåller ett svar på det. I avvaktan på det
              yrkar jag bifall till utskottets förslag och avslag på reservationen.
            </seg>
          </u>
          <note type="speaker" n="eee7a9dc">
            Anf. 15 JESSICA ROSENCRANTZ (M) replik:
          </note>
          <u who="Q4975481" xml:id="i-1f0622bde2d50cbc-3" n="0fb2d0fb">
            <seg n="141909ad">
              Herr talman! Att Sverigedemokraterna har ett motstånd mot Europeiska
              unionen, nästan en fundamental, näst intill religiös, uppfattning
              om att allt som görs på EU-nivå är fel känner vi till sedan tidigare.
              Däremot är jag förvånad över den allians som har skapats här kring
              motståndet mot EU. Likväl är jag inte förvånad över resonemanget
              från Wiklander. Däremot ställer jag mig frågande till hur länge
              detta nästan religiösa motstånd mot EU ska få hindra enskilda
              människors möjligheter att färdas fritt inom Europa.
            </seg>
            <seg n="b954eab3">
              Det här förslaget syftar till att underlätta människors vardag,
              att underlätta för människor att göra klimatsmarta val, att hellre
              ta tåget än flyget. Hur länge ska detta fundamentala motstånd
              mot EU ställas mot att underlätta människors vardag? Hur kommer
              det sig att man inte kan se just därför att vi diskuterar subsidiaritetsfrågan
              och inte sakfrågan att om vi vill göra det enklare för människor
              att röra sig inom Europa måste det till en samordning på EU-nivå?
            </seg>
          </u>
          <note type="speaker" n="43d81fc4">
            Anf. 16 TONY WIKLANDER (SD) replik:
          </note>
          <u who="Q6241274" xml:id="i-29c51f04b81a3209-1" n="5f124cfc">
            <seg n="655c096f">
              Herr talman! Huruvida jag skulle ha en religiös uppfattning om
              EU överlåter jag åt andra att bedöma; själv känner jag mig inte
              särskilt anfäktad av sådant. Den uppfattning vi har av EU från
              mitt partis sida är att vi inte tycker om överstatlighet. Vi tycker
              inte om att parlamentet sätts under någon sorts förmyndare i andra
              länder. Vi tycker inte heller om den sortens subsidiaritetsprövning
              som föreslås här. Det som Jessica Rosencrantz representerar kan
              jag möjligen tänka mig, men jag är mot den här fanatismen att
              allting är till salu, att allting ska konkurrensutsättas vare
              sig det är bra eller inte. Vi har sett vad vissa konkurrensutsättningar
              har lett till i vårt land, och vi har fått ganska nog av en del.
              Jag kan nämna ett par. Taxirörelsen fixade man för ett tjugotal
              år sedan. Den fungerar inte. Om järnvägen fungerade kanske vi
              inte hade behövt tillsätta en utredning, som tydligen aldrig kommer
              till stånd.
            </seg>
            <seg n="55fe0a1f">
              I stället pratar man här om att vi hindrar människor att resa.
              På vilket sätt blir det bättre om EU får bestämma hur järnvägsvagnarna
              ska se ut och hur de ska fungera och göra en överprövning på det?
              På vilket sätt blir människornas vardag bättre av det?
            </seg>
            <seg n="dbc37778">
              Jessica blandar ihop järnväg och flyg. Jag är av uppfattningen
              att båda trafikslagen behövs och ska kunna komplettera varandra.
              Det är inte lätt att åka tåg till Korea. Det tar lite lång tid
              när vi ska på våra utskottsresor till exempel.
            </seg>
          </u>
          <note type="speaker" n="a7ea4800">
            Anf. 17 JESSICA ROSENCRANTZ (M) replik:
          </note>
          <u who="Q4975481" xml:id="i-1f0622bde2d50cbc-4" n="0fb2d0fb">
            <seg n="8e5a44fb">
              Herr talman! När det gäller att inte ställa trafikslagen mot
              varandra är vi överens. Det är klart att varje trafikslag har
              sin plats. Däremot har vi väldigt högt ställda klimat- och miljöambitioner
              i Sverige liksom i Europa. Vi vill vara ett föredöme på miljöområdet,
              i alla fall vill jag att vi ska vara det. Jag tror att det är
              Sveriges ambition och de flesta partiers ambition. Vi har tyvärr
              sett att järnvägsmarknaderna och andelen av järnväg av hela transportmarknaden
              inte har ökat. Flyget har ökat med 25 procent sedan 90-talet,
              men det har inte järnvägsmarknadens andel gjort. Det tycker jag
              är tråkigt. Det är ett klimatsmart sätt att resa.
            </seg>
            <seg n="772ce682">
              Jag tycker också att EU ska vara ett mellanstatligt samarbete,
              och jag tycker att oppositionen på det här sättet väljer att sätta
              stopp för en konstruktiv debatt som vi annars kunde ha fört i
              Europa med de andra medlemsstaterna om hur vi bäst utformar det
              här förslaget. Nu har oppositionen från början sagt nej till harmoniseringen.
            </seg>
            <seg n="4f2d0eb5">
              Jag tycker att det som Tony Wiklander här för fram är ganska
              intressant. Kanske har vi någonstans nått kärnan i resonemanget?
              Kan det måhända vara så att oppositionen inte alls tycker att
              det är positivt med en harmonisering? Att döma av tongångarna
              från Tony Wiklander är det snarare tvärtom. En konkurrensutsättning
              av marknaden är inte alls bra. Jag menar att det för varje resenärs
              skull är rimligt och vettigt att det finns ett större utbud av
              resor att välja mellan och en större press på priserna, som ju
              följer av ett ökat utbud. Det gör att människor på ett enklare
              och ett mer kostnadseffektivt sätt kan välja hur de vill ta sig
              fram inom Europa.
            </seg>
            <seg n="b736b542">
              Det är anledningen till att jag tycker att det här förslaget
              är bra. Jag tror inte att tågluffarkortet är svaret i det moderna
              Europa, och jag tror att vi måste utveckla sätten att resa. Jag
              tycker att det är tråkigt att oppositionen, såsom det låter på
              Tony Wiklander, är emot en öppen marknad i sin helhet och egentligen
              emot harmoniseringen som sådan.
            </seg>
          </u>
          <note type="speaker" n="87bdbff5">
            Anf. 18 TONY WIKLANDER (SD) replik:
          </note>
          <u who="Q6241274" xml:id="i-29c51f04b81a3209-2" n="5f124cfc">
            <seg n="d483cd68">
              Herr talman! Jag tror att Jessica Rosencrantz och jag är ganska
              överens. Vi vill båda naturligtvis ha ett bra järnvägssystem,
              vill att det utvecklas och att folk använder det mer. På vilket
              sätt skulle denna utveckling garanteras genom att vi lämnar ifrån
              oss beslutsmakten till EU? Det förstår jag inte. Eftersom det
              handlar om subsidiaritetsprövning och ingenting annat menar jag
              utan att ha någon religiös uppfattning i frågan att en ståndpunkt
              som är ganska vettig är att vi någon gång säger ifrån när man
              vill avlöva parlamenten så som man nu gör.
            </seg>
            <seg n="192c17ad">
              Av handlingarna framgår att det finns exempel på åtgärder som
              kan underlätta utan att man behöver gå sådana här vägar. Det är
              gemensam information, gemensamma tidtabeller, biljettsystem och
              så vidare. Det finns naturligtvis väldigt mycket att göra. Teknikaliteterna
              i det här järnvägspaketet kan leda till många intressanta diskussioner,
              och kanske vi i slutändan, förhoppningsvis, får se ett enigt utskott
              bakom vilka åtgärder som behövs.
            </seg>
          </u>
          <note type="speaker" n="eb57b81a">
            Anf. 19 SIV HOLMA (V):
          </note>
          <u who="Q4609260" xml:id="i-f1892049c64f4d7a-0" n="dd68a473">
            <seg n="03e3862d">
              Herr talman! Jag är mycket nöjd med att majoriteten i trafikutskottet
              anser att kommissionens förslag i fjärde järnvägspaketet strider
              mot subsidiaritetsprincipen. Kommissionens förslag om att utöka
              befogenheterna för Europeiska järnvägsbyrån, ERA, när det gäller
              att godkänna järnvägsfordon och att utfärda och återkalla järnvägssäkerhetsintyg
              anser vi i majoriteten inte ska vara underställda överstatliga
              beslut. Det behövs inte heller överstatliga beslut om att öppna
              inrikes persontrafik för konkurrensutsättning.
            </seg>
            <seg n="44b140b6">
              Kommissionens förslag till fjärde järnvägspaketet, som presenterades
              den 30 januari i år, sägs ha till syfte att skapa en gemensam
              europeisk järnvägsmarknad. Det sägs vidare att man vill undanröja
              administrativa och tekniska hinder, öppna marknader, skapa oberoende
              järnvägsföretag och infrastrukturförvaltare och undvika förtäckt
              diskriminering. På sedvanligt marknadsfundamentalistiskt sätt
              à la EU lägger man allt fokus på de privata tågoperatörernas och
              infrastrukturförvaltarnas krav. Man lägger inget fokus på medborgarnas
              och resenärernas vare sig krav eller behov. Och alliansregeringen
              välkomnar, föga överraskande, kommissionens förslag om obligatorisk
              upphandling av kollektivtrafik på järnväg, vilket regeringen i
              stor utsträckning redan genomfört i landet.
            </seg>
            <seg n="3c052ec3">
              Trots att vi i Vänsterpartiet tycker mycket illa om att Sverige
              konkurrensutsatt kollektivtrafiken är det ändå viktigast att landet
              självt har beslutanderätt om hur man vill organisera inrikes kollektivtrafik
              på järnväg. Det betyder att Sverige kan bestämma självt om att
              förändra dagens organisation. Vänsterpartiet anser att det saknas
              belägg för att konkurrensutsättningen av järnvägstrafiken innebär
              att man, som kommissionen hävdar, säkerställer att järnvägen utvecklas
              och förvaltas på bästa sätt.
            </seg>
            <seg n="af89ce3b">
              Vänsterpartiet menar att det är avregleringen och uppdelningen
              som är huvudorsaken till att vi har ett illa fungerande järnvägssystem
              med undermåligt underhåll, förseningar och inställda tåg som resultat.
              Skulle järnvägsunderhåll vara mer samordnat och helhetssyn råda
              skulle vi ha bättre underhållna järnvägar. Vi behöver alltså mer
              samordning och gemensamma tag för att få landets järnvägssystem
              att fungera och förvaltas på bästa sätt och därmed också öka de
              klimatsmarta transporterna på järnväg.
            </seg>
            <seg n="798daea1">
              Vi är därför angelägna om att påminna hela riksdagen om det enhälliga
              beslutet i höstas om att genomföra en utförlig utredning av järnvägssystemets
              organisation. Man kan ju undra varför allianspartierna redan nu,
              utan att avvakta resultatet av den utförliga järnvägsutredningen,
              säger ja till överstatliga beslut om att öppna marknaden för inrikes
              persontransporter.
            </seg>
            <seg n="48c377c8">
              För Vänsterpartiets del handlar det om intellektuell hederlighet
              när vi kräver att få fakta på bordet innan Sverige säger ja till
              kommissionens förslag att öppna marknaden för inrikes persontrafik.
              Detta synsätt borde gälla även de borgerliga partierna.
            </seg>
            <seg n="88af710b">
              Låt oss dra lärdomar av den svenska konkurrenssättningen. Vi
              måste våga ta till oss det som har hänt, se sanningen i vitögat
              och sluta upp med allt hyckleri om att avreglering och privatisering
              ger oss den bästa tänkbara järnvägsorganisationen.
            </seg>
            <seg n="3ec1fad9">
              Herr talman! Det är ett viktigt beslut att säga nej till överstatligheten
              i det fjärde järnvägspaketet. Landets medborgare betalar gemensamt
              för kollektivtrafiken med skatter och biljettpengar. Kollektivtrafiken
              tillhör oss och är liksom övrig infrastruktur, vård, omsorg och
              skola en del av den grundläggande samhällsservicen. Avreglering,
              bolagisering och konkurrensutsättning har sedan 90-talet varit
              ledord. Detta har tvingat fram stora förändringar och försämringar
              inom kollektivtrafiken. Det är dags för en ny färdriktning i järnvägspolitiken.
              I den strategin är dagens resultat av subsidiaritetsprövningen
              viktigt.
            </seg>
          </u>
          <note n="9618d5b6">
            Jag yrkar bifall till förslaget i utskottets utlåtande och avslag
            på regeringspartiernas reservation.
          </note>
          <note type="speaker" n="9c0aba7c">
            Anf. 20 LARS TYSKLIND (FP) replik:
          </note>
          <u who="Q6217745" xml:id="i-38a5794bc001bfd2-0" n="11e2d4aa">
            <seg n="d51db732">
              Herr talman! Man kan inte säga annat än att Siv Holma och Vänsterpartiet
              är väldigt ärliga. De är helt enkelt skeptiska mot alla typer
              av avregleringar. Det har väl framgått tidigare, men det framgick
              väldigt tydligt i Siv Holmas anförande i dag.
            </seg>
            <seg n="ac85a4d3">
              Alla här prisar åtgärder som kan ge tåget större marknadsandelar
              både nationellt och internationellt. Vi använder ordet klimatsmart
              resande, och tåget uppfyller ju det kriteriet med råge.
            </seg>
            <seg n="3896a206">
              De nationella järnvägssystemen och de gränsöverskridande järnvägssystemen
              hänger faktiskt ihop, och det är det som frågan egentligen gäller
              i dag. Vi kommer väldigt snabbt in på sakfrågan exakt var vi kommer
              att landa med de här direktiven, men till syvende och sist måste
              vi återkomma till själva subsidiaritetsprövningen. Det som tydligen
              skiljer oss åt är att vi tror hårt på att om man ska få ett gemensamt
              europeiskt järnvägssystem att fungera måste man fatta beslut på
              EU-nivå. Utskottsmajoriteten skriver att det minskar utrymmet
              för väl fungerande nationella särkrav. Då kan man ställa sig frågan
              hur väl fungerande nationella särkrav konkret ska gynna järnvägstrafiken
              mellan länderna i Europa.
            </seg>
          </u>
          <note type="speaker" n="65b6d7bc">
            Anf. 21 SIV HOLMA (V) replik:
          </note>
          <u who="Q4609260" xml:id="i-f1892049c64f4d7a-1" n="dd68a473">
            <seg n="72718468">
              Herr talman! Jag förstod inte riktigt frågan, men jag skulle
              kunna ställa en fråga tillbaka till Lars Tysklind.
            </seg>
            <seg n="4bf9a9e1">
              Vad är det som säger att besluten om inrikes kollektivtrafik
              inte ska fattas på närmaste nivå? Är det inte så att beslut bör
              fattas närmast människorna som använder sig av kollektivtrafiken?
              Varför ska man just inom detta område, som inte lämpar sig för
              den konkurrensutsättning som Folkpartiet förespråkar, överflytta
              besluten?
            </seg>
            <seg n="efca21f8">
              Jag ser inte järnvägen som en marknad. Jag ser den som en del
              av den gemensamma servicen i ett samhälle. Med tanke på de resultat
              som konkurrensutsättningen som din regering har genomfört med
              all den problematik som den innebär, vad är det som gör att du
              tror att järnvägen ska kunna fungera bättre och konkurrera med
              andra transportsätt om man fattar överstatliga beslut? Överstatlighet
              innebär enligt Vänsterpartiet onödig byråkrati. Man tror att det
              ska innebära fördelar att konkurrensutsätta nationell järnvägstrafik
              och kollektivtrafik. Varför skulle det förbättras av att man flyttar
              över besluten till överstatlig nivå?
            </seg>
          </u>
          <note type="speaker" n="c4e23e87">
            Anf. 22 LARS TYSKLIND (FP) replik:
          </note>
          <u who="Q6217745" xml:id="i-38a5794bc001bfd2-1" n="11e2d4aa">
            <seg n="9dac528c">
              Herr talman! Vi kan väl börja med att slå fast att den avreglering
              som har pågått i Sverige sedan 1988 har gett ökad järnvägstrafik
              på både person- och godstrafiksidan, så avregleringen i sig har
              varit positiv för det svenska järnvägssystemet och järnvägsanvändandet.
            </seg>
            <seg n="68d0b683">
              Sedan kan vi konstatera att tågets marknadsandelar inom Europa
              inte ökar. Det är ändå något som vi måste ta fasta på, inte minst
              ur klimatsynpunkt.
            </seg>
            <seg n="15f417ae">
              Jag kanske får förtydliga min fråga om nationella särkrav. Hur
              tror Siv Holma att nationella särkrav kommer att öka den europeiska
              järnvägstrafiken? Är inte det som är problemet att vi har tekniska
              och administrativa skillnader som vi måste jämna ut? Det är det
              man har försökt göra nu med en rad järnvägspaket. Men det är ändå
              inte tillräckligt, utan man måste fatta ytterligare beslut på
              EU-nivå, och det är det som subsidiaritetsprövningen handlar om.
            </seg>
            <seg n="ae5d2998">
              När det gäller exakt var beslutskompetensen kommer att ligga
              delar oppositionen och regeringen synpunkten att det finns en
              viss skepticism mot det förslag som ligger nu när det gäller beslutskompetens.
              Regeringen kommer därför att arbeta för alternativa sätt att lösa
              problemet för att uppnå samma syfte. Men syftet är ändå det grundläggande,
              att man genom gemensamma beslut på EU-nivå ska utveckla det europeiska
              järnvägssystemet så att det blir effektivare och får större marknadsandelar.
              Exemplet Sverige är bra i sammanhanget.
            </seg>
            <seg n="bc069db9">
              Den svenska marknaden är ju avreglerad sedan oktober 2010, så
              jag förstår inte det som tagits upp här tidigare. Var ligger felet
              i att Europa får en samstämmighet och att svenska järnvägsföretag
              kan åka ut i Europa och konkurrera på lika villkor?
            </seg>
          </u>
          <note type="speaker" n="ed543616">
            Anf. 23 SIV HOLMA (V) replik:
          </note>
          <u who="Q4609260" xml:id="i-f1892049c64f4d7a-2" n="dd68a473">
            <seg n="8138bbb2">
              Herr talman! Jag tror att man kan få standardiserade regler på
              andra sätt än med överstatliga beslut. Jag vill påminna om att
              vi från Vänsterpartiets sida inte har någonting emot mellanstatliga
              beslut, alltså att man som jämbördiga parter kommer överens om
              olika saker.
            </seg>
            <seg n="dfcc1bc2">
              Det som är intressant är att Lars Tysklind inte med ett enda
              ord tar upp Järnvägsutredningen som även regeringspartierna var
              för. Jag får ibland en känsla, och det kanske är för att jag är
              så konspiratoriskt lagd, att ett sätt att slippa tillsätta en
              parlamentarisk järnvägsutredning är att redan nu säga ja till
              överstatliga beslut utifrån kommissionens förslag om att konkurrensutsätta
              den inrikes persontrafiken och att det är något som man fattar
              beslut om på EU-nivå, inte på nationell nivå.
            </seg>
            <seg n="ec207f93">
              Jag ser fortfarande att det är en demokratiskt viktig möjlighet
              efter utredningen, om det visar sig att orsaken till att vi inte
              har ett fungerande järnvägssystem är just uppstyckningen och uppdelningen,
              att som politisk kraft i Sverige dra lärdomar och de rätta slutsatserna
              i stället för att tvingas in i ett system som inte passar framför
              allt inrikes persontrafik.
            </seg>
          </u>
          <note n="42db8b91">
            Överläggningen var härmed avslutad.
          </note>
          <note n="4e503b64">
            11 § Trafiksäkerhet
          </note>
          <note n="566a1717">
            Föredrogs
          </note>
          <note type="speaker" n="a7521a27">
            Anf. 24 LEIF PETTERSSON (S):
          </note>
          <u who="Q3373346" xml:id="i-6b0eadc45c5ed230-0" n="eac5b7ff">
            <seg n="cbd2e45f">
              Herr talman! Varje år dör mellan 10 och 20 personer på svenska
              vägar till följd av mobiltelefonanvändning. Det visar en rapport
              från Statens väg- och trafikforskningsinstitut, VTI. Amerikansk
              forskning från USA:s transportdepartement visar att olycksrisken
              ökar 23 gånger för den som skickar sms och samtidigt kör bil.
              Det råder inget som helst tvivel om att vissa sätt att använda
              kommunikationsutrustning i bil är oförenliga med att samtidigt
              köra bil. Det är det dagens debatt om mobiltelefonanvändning i
              bil handlar om inte om man ska få tala och köra bil samtidigt.
            </seg>
            <seg n="49bf41fb">
              Debatten riskerar att handla mycket om teknik och tekniska lösningar.
              Jag tycker inte att det är det vi ska fokusera på. Jag tycker
              i stället att debatten ska handla om hur vi får en säkrare trafikmiljö
              och vilket lagstöd som krävs för detta. Enligt min mening är det
              väsentligt att vi får bort beteenden som strider mot sunt förnuft
              när det gäller trafiksäkerhet. Det handlar om sådant beteende
              som på ett påtagligt sätt tar bort uppmärksamheten från trafiken.
              Det kan vara att bläddra i en telefonbok på mobiltelefonen, att
              sms:a, att göra inlägg på Facebook, att twittra, att ställa in
              en gps eller att göra annat som inte hör ihop med säker bilkörning.
            </seg>
            <seg n="bd8c4200">
              Samtidigt vet vi att utvecklingen går snabbt. Röststyrda telefoner
              är ingen nyhet längre. Röststyrda sms-tjänster är kanske en nyare
              uppfinning, men de är fullt möjliga redan i dag. Ett företag fick
              faktiskt ett trafiksäkerhetspris på VTI:s Transportforum för någon
              månad sedan för just röststyrda sms. Nya, allt enklare och billigare
              tillbehör gör att en lagstiftning på detta område i dag skulle
              hjälpa till att främja ett trafiksäkert beteende.
            </seg>
            <seg n="d1ca699e">
              Herr talman! I våra grannländer finns sådan lagstiftning med
              något skiftande utformning. Låt mig ta Danmark som exempel. I
              Danmark bötfälls årligen 43 000 bilister för brott mot deras mobillag.
              Böterna höjdes kraftigt för en tid sedan och ligger i dag på ungefär
              1 500 danska kronor. Det innebär att det är betydligt billigare
              att skaffa sig ett tillbehör till sin mobiltelefon som klarar
              handsfree och röststyrt telefonerande än att betala böterna.
            </seg>
            <seg n="4dcfe119">
              I Sverige säljs i dag ganska få utrustningar för detta ändamål,
              medan man i Danmark har en stor försäljning av dessa. Det säger
              mig att en lagstiftning på området är en riktig och viktig signal
              till bilförarna. Om det blir förbjudet att använda sin mobiltelefon
              på ett icke trafiksäkert sätt kommer bilisterna att följa efter
              och anpassa sig. I kombination med en kraftfull informationskampanj
              kan vi få mycket goda resultat även i Sverige.
            </seg>
            <seg n="83b49b23">
              En invändning har varit att polisen inte kan se vad som sker
              och att en lagstiftning därför skulle vara ett slag i luften.
              Men jag tror inte att svenska poliser är sämre på att se vad som
              sker i trafiken än danska, och där tar man faktiskt 43 000 personer
              per år som bryter mot lagen. Jag har den tilltron till svenska
              poliser att de kan klara detta. Annars får de väl prata med sina
              danska kolleger för att ta reda på hur man gör i sådana här fall.
            </seg>
            <seg n="659af33b">
              Sverige har en lång tradition av trafiksäkerhetsarbete. Det har
              lett till att vi i dag är ett av världens mest trafiksäkra länder.
              Men mellan 10 och 20 personer dör ändå på grund av olämpligt mobiltelefonanvändande.
              Det är inte acceptabelt eftersom vi kan göra något åt det. Ny
              teknik kan bidra till att öka trafiksäkerheten, men då måste tekniken
              vara rätt avpassad och anpassad. Vi riskerar annars att effekten
              blir den motsatta, nämligen att trafiksäkerheten minskar.
            </seg>
            <seg n="51d3b12d">
              Vi vill se en lagstiftning som driver fram nya trafiksäkra tekniska
              lösningar. Vi vet att det är möjligt, och vi tror på de svenska
              bilisterna. Vi tror att de kommer att ta till sig detta och förändra
              sitt beteende. Det är inte genom en låtgåmentalitet som vi löser
              de här frågorna, utan då riskerar vi fler olyckor och försämrad
              trafiksäkerhetsutveckling och får fler döda på vägarna.
            </seg>
            <seg n="a99f1342">
              Mot den bakgrunden vill jag yrka bifall till utskottets förslag
              i den här delen.
            </seg>
            <seg n="81b8b3b3">
              Herr talman! Detta betänkande behandlar mer än bara kommunikationsutrustning
              i fordon. Alla säger sig vilja arbeta för nollvisionen och använda
              den som ledstjärna, men prat för inte nollvisionen närmare verkligheten.
              Vi socialdemokrater tycker att regeringen har avmattats i sitt
              arbete för nollvisionen. Det är därför dags för en nystart på
              det arbetet. De politiska signalerna måste vara tydliga.
            </seg>
            <seg n="84bbe443">
              Vi vill ifrågasätta om regeringen verkligen går in för detta
              med den kraft som skulle behövas. Var finns satsningarna på de
              mest olycksdrabbade vägarna? Var finns satsningen på E20 genom
              Skaraborg? Var finns satsningen på E10 mellan Kiruna och Gällivare?
              Det är inte genom de vackra orden på konferenser som nollvisionen
              förverkligas, utan det är i avsättning av medel till trafiksäkerhet
              och de mest olyckdrabbade vägarna i landet.
            </seg>
            <seg n="7e3a75bc">
              Två områden som är särskilt viktiga när vi pratar om trafiksäkerhet
              är mötesseparering av vägar och alkoholens roll i trafiken. Mötesseparering
              hänger direkt ihop med hur mycket medel som anslås till trafiksäkerhetsarbetet.
              Många mil återstår ännu, och vi vet att dessa investeringar sparar
              människoliv. Jag vill åter nämna E20 och E10 även ur denna synvinkel.
              Här behövs kraftfulla åtgärder för att få ned olycksstatistiken.
            </seg>
            <seg n="9a5a3ce4">
              När det sedan gäller alkoholens roll vet vi att många av de olyckor
              som inträffar sker under inverkan av alkohol eller andra droger.
              Vi vet att EU-regler sätter hinder i vägen för Sverige att ensidigt
              införa krav på alkolås i personbilar. Men regeringen skulle i
              denna fråga kunna ta initiativ gentemot EU antingen för att Sverige
              skulle få bli ett försöksområde eller för att ett sådant här krav
              skulle införas för samtliga nya personbilar inom unionen. Regeringen
              är dock helt passiv. Inget görs.
            </seg>
            <seg n="95e3fc85">
              Det vi socialdemokrater anser bör och kan göras redan nu är att
              ställa krav på alkolås inom yrkestrafiken. För taxi, buss och
              annan yrkestrafik vore det en mycket välkommen åtgärd. Skolbarn
              och gamla ska inte riskera att köras till sin skola eller inom
              färdtjänsten av en onykter förare. Vi vet att de allra flesta
              förare inte är onyktra, men en förare som är onykter i detta sammanhang
              är en för mycket. Dagens moderna alkolås är dessutom mycket enkla
              att använda, så en ansvarsfull yrkestrafik där alkolås ingår som
              en naturlig del är det enda raka i det här fallet.
            </seg>
            <seg n="f423d1e7">
              Herr talman! Det finns även några andra frågor som detta betänkande
              tar upp. En är säkerheten för dem som arbetar på vägen. Det finns
              i dag effektiva och enkla sätt att begränsa hastigheten förbi
              ett vägarbete. Tyvärr har det på senare tid blivit så att åtgärderna
              inte vidtas. Det kan bero på att arbetsmiljökraven har luckrats
              upp men också på ökad tidspress vid arbetsplatserna.
            </seg>
            <seg n="652e0e4f">
              Vad orsaken till detta än är måste säkerheten för dem som arbetar
              på väg bli bättre. I Holland, för att ta ett exempel, får inte
              arbeten påbörjas förrän vägen är avstängd. Detta skulle kunna
              prövas även i vårt land. Den nedsatta hastigheten hos oss är bara
              en rekommenderad nedsättning, och alltför många kör för fort förbi
              vägarbeten. Jag tror att högre böter för den som kör för fort
              förbi en vägarbetsplats skulle kunna ha en lugnande effekt. Det
              förutsätter dock också att polisen agerar mer i denna problematik.
              Man ska inte behöva dö på sin arbetsplats vid vägen.
            </seg>
            <seg n="f896dac8">
              Herr talman! En annan och mycket enkel åtgärd vore att lagstifta
              om obligatorisk reflexväst i alla bilar och att dessa måste användas
              när man fått stopp utefter vägen och måste gå ur sitt fordon.
              Det är ingen stor kostnad för bilägaren, men det skulle på ett
              påtagligt sätt öka säkerheten när man tvingas stanna för att exempelvis
              byta ett punkterat däck. Det är därför en åtgärd som bör vidtas
              snarast.
            </seg>
            <seg n="89e1601b">
              Jag vill dessutom ta lite tid för att prata om den sista reservationen,
              om hjälmtvång på snöskoter. I dag finns inget sådant tvång. På
              mopeder som går i 30 kilometer i timmen finns tvånget, men inte
              på snöskotrar som visserligen inte får köra mer än 70 kilometer
              i timmen men ofta framförs i betydligt högre hastigheter. En snöskoter
              som väger runt 200 kilo kan ha 150 hästkrafter eller mer i motorn.
              Vilka hastigheter man då kommer upp i kan ni själva räkna ut.
              En lag om obligatoriskt användande av hjälm borde därför vara
              något självklart.
            </seg>
            <seg n="7fc36861">
              Dessutom är det ett terränggående fordon, vilket ofta gör att
              man färdas på guppiga och kuperade leder med betydligt större
              olycksrisk än för en moped. Träd och ris kan mycket väl finnas
              som hinder utefter dessa leder. Det här är inkonsekvent och riskerar
              livet på dem som inte använder hjälm. För mig och många andra
              som är aktiva snöskoteråkare är det en självklarhet att använda
              hjälm, men inte för alla. Ta detta problem på allvar och inför
              hjälmtvång för snöskoterförare och deras medåkande! Det kommer
              att rädda liv.
            </seg>
            <seg n="da26edf1">
              Herr talman! Jag står givetvis bakom alla Socialdemokraternas
              reservationer, men vill för tids vinnande yrka bifall endast till
              reservation 7.
            </seg>
          </u>
          <note n="167a651c">
            I detta anförande instämde Lars Johansson, Lars Mejern Larsson,
            Suzanne Svensson, Hans Unander och Anders Ygeman (alla S).
          </note>
          <note type="speaker" n="93106231">
            Anf. 25 JAN-EVERT RÅDHSTRÖM (M):
          </note>
          <u who="Q6086417" xml:id="i-f8c790e0932830ef-0" n="d99e25be">
            <seg n="f8cb5ea1">
              Herr talman! Jag ska diskutera en del av vårt betänkande TU7,
              Trafiksäkerhet . Mina kolleger, bland annat Lotta Finstorp, kommer
              på ett föredömligt sätt att ta upp andra frågeställningar. Jag
              kommer att koncentrera mig på den del som handlar om kommunikationsutrustning
              i fordon.
            </seg>
            <seg n="071cab22">
              Först vill jag säga att Sverige är ett av världens trafiksäkraste
              länder. Det är ett arbete som har pågått under många år, som lika
              intensivt pågår i dag och som ska göra så även framdeles. Men
              politiken kan ibland komma väldigt fel med sin vilja. Det här
              är ett tydligt exempel. När oppositionen har enats om ett dåligt
              förslag är det den som har majoritet i kammaren.
            </seg>
            <seg n="6d1ba7b6">
              Jag har försökt att se på vad det egentligen är oppositionen
              säger när de vill ha lagstiftning om mobiltelefoni i bil. När
              man studerar de olika motionerna ser man allt från att det ska
              vara förbjudet att prata i mobiltelefon till att det ska gälla
              handsfree, sms och så vidare. Men vad det har utmynnat i är väldigt
              svårt att analysera.
            </seg>
            <seg n="05f374d8">
              Det råder ingen tvekan det vill jag vara tydlig med om att Alliansen
              anser att det är väldigt olämpligt att hålla på med en massa saker
              i bilen som inte är bilkörning. Det kan vara sms. Det kan vara
              Twitter. Det kan vara Facebook. Det kan vara att använda mobiltelefonen
              på ett olämpligt sätt. Där råder ingen tvekan. Men sätten att
              lösa problemet är vitt skilda mellan oppositionen och Alliansen.
            </seg>
            <seg n="a6d46905">
              Jag tror att den majoritet som nu finns med Sverigedemokraterna
              och de andra rödgröna verkligen har våndats. Jag tror innerst
              inne att de vet att det lagstiftningsförslag som de har om förbud
              mot handhållen mobil och sms inte riktigt håller. De skriver bland
              annat så här på s. 28 i utskottets betänkande: Utskottet vill
              därför betona vikten av att den lagstiftning som ska införas utformas
              så att den inte hämmar teknik som är under utveckling. Tack för
              det! Jag förstår att ni har väldigt hög tilltro till regeringen,
              och jag förstår att ni måste skriva så för att inte låsa fast
              er i gårdagens teknik. Men hur ska vi kunna framföra lagstiftning
              som inte ens ska förbjuda teknik som kommer? Mina vänner! Ni är
              i en återvändsgränd.
            </seg>
            <seg n="2b023e02">
              Regeringen och Alliansen anser att vi ska skärpa lagstiftningen
              om vårdslöshet i trafik. Vi ska skärpa den därför att man ska
              kunna bötfällas oberoende av vad man sysslar med. Det är inte
              en viss teknik som ni vill komma åt.
            </seg>
            <seg n="4739ad18">
              Vi vet att VTI, Statens väg- och transportforskningsinstitut,
              inte är för en lagstiftning. Vi vet att trafiksäkerhetsorganisationen
              Safer inte är för. Vi vet att Trafikverkets trafiksäkerhetschef
              Claes Tingvall också säger nej till lagstiftning. Vi vet att oppositionen
              söker med ljus och lykta efter någonting att bita sig fast vid
              som säger att de har rätt. Precis detta fick jag höra från Leif
              Pettersson här nyss. Han hänvisar till en amerikansk forskningsstudie
              som säger att det är 23 gånger farligare att använda sms i bilen
              än att inte göra det.
            </seg>
            <seg n="53b0526b">
              Jag måste fråga Leif: Har du läst utredningen? Har du sett vilket
              underlag som ligger till grund för det som ni hänvisar till? Ni
              tror inte på svenska forskningsrapporter, Safer eller Trafikverket
              utan hänvisar till Virginia Department of Transportation i USA,
              som har gjort en studie där man kan se videoklipp på 24 400 händelser
              och där man kan konstatera en avvikande tendens i 37 fall. Har
              Leif Pettersson läst det han hänvisar till? Det står till och
              med i den utredningen att underlaget inte är relevant att använda
              för att det är för litet. Men om man skulle dra ut linjen för
              det som de har tagit fram skulle konsekvensen bli att det är 23
              gånger farligare.
            </seg>
            <seg n="3fbb355d">
              Det är allvarligt när det sker olyckor, oavsett om det är en
              eller flera som drabbas. Men ska man möta ett problem i trafiken
              måste man möta det på rätt sätt, och rätt sätt är det som alliansregeringen
              vill. Vi vill skärpa lagen om vårdslöshet i trafik. Då spelar
              det ingen roll vad det är som gör att man har ett trafikfarligt
              beteende. Det kan vara att man sms:ar eller att man gör någonting
              annat. Vi kan inte skriva in det specifikt i en lagstiftning,
              utan måste se på beteendet som sådant: vårdslöshet i trafik.
            </seg>
            <seg n="a0128cd4">
              Det är viktigt för oss. Vi vill skärpa trafiksäkerheten i vårt
              land. Vi vill inte ha en kataloglagstiftning som det kommer att
              ta kanske tre fyra år att få fram och enligt jurister kan det
              ta ännu längre och som Leif Pettersson föreslår här i talarstolen.
            </seg>
            <seg n="46616907">
              Vi kommer att få ett vakuum. Regeringen skrev i sin skrivelse
              att den vill återkomma redan under 2013 med informationskampanjer
              och förslag på stärkt lagstiftning vad gäller vårdslöshet i trafik.
            </seg>
            <seg n="7e9a3e76">
              Nej, det vill inte majoriteten. Majoriteten vill att regeringen
              ska fundera på att göra ett lagförslag som förbjuder vissa distraktioner
              i bil som kommer att ta ett antal år att få fram. Jag måste nog,
              även om jag inte sitter i regeringen, konstatera att regeringen
              inte kommer att ha tid att vänta på att få igenom lagstiftning
              som ni vill ha.
            </seg>
            <seg n="5c5f4027">
              Jag är säker på regeringen med kraft vill fortsätta att jobba
              för trafiksäkerhet. Därför måste vi lägga fram våra förslag i
              avvaktan på den kataloglagstiftning som ni vill genomföra.
            </seg>
            <seg n="fe8493e8">
              Leif Pettersson tycker att det har en normativ verkan att införa
              en lagstiftning. Det är förebyggande och ger signaler. Om man
              lagstiftar ändrar människor sitt beteende. I samma anförande kan
              Leif Petterson stå och säga: I Danmark tar man 41 900 personer
              för att de bryter mot lagen. Det visar tvärtom att lagstiftning
              inte fungerar.
            </seg>
            <seg n="64840c22">
              Det handlar om att man ska informera människor om vad som är
              rätt och vad som är fel. Att bara lagstifta är inte lösningen.
              Men information är bra. Där har Leif Pettersson rätt när han hänvisar
              till amerikanska studier. De påvisar också att information är
              det som har en inverkan. Men tyvärr är också den övergående, så
              den lär man behöva ge regelbundet.
            </seg>
            <seg n="11c188b8">
              Herr talman! Det finns mycket att säga i denna fråga. Man vill
              gärna misstolka vad som sagts i den debatt som har varit i medierna
              och som vi har haft i olika debattartiklar fram och tillbaka.
            </seg>
            <seg n="afeb905d">
              Det påstås ibland att vi inte bryr oss om trafiksäkerhet. Jag
              vill än en gång vara väldigt tydlig. Alliansregeringen vill att
              vi ska ha en mycket hög trafiksäkerhet i vårt land.
            </seg>
            <seg n="bf2b80ce">
              Vi vill att vi ska ta oss an problematiken med mobiltelefoni
              i bil. Vi vill att vi ska ta oss an annan distraktion i bil som
              gör att vi inte har en hög trafiksäkerhet. Vi vill informera bilister
              och skärpa lagen om vårdslöshet i trafik. Men vi vill inte ha
              gårdagens lagstiftning för morgondagens teknik.
            </seg>
            <seg n="6a7e1e8d">
              Det är precis vad Leif Pettersson och den samlade oppositionen
              just nu föreslår. Jag tycker att det är beklagligt.
            </seg>
          </u>
          <note type="speaker" n="e6742dd5">
            Anf. 26 LEIF PETTERSSON (S) replik:
          </note>
          <u who="Q3373346" xml:id="i-6b0eadc45c5ed230-1" n="eac5b7ff">
            <seg n="e27ead38">
              Herr talman! Om det nu är så viktigt måste jag undra varför Jan-Evert
              Rådhström inte yrkar bifall till sin reservation. Det är det första.
            </seg>
            <seg n="e9081065">
              Sedan kan man konstatera att det är ungefär samma ljud från Moderaterna
              hela vägen när vi talar om trafiksäkerhet. Ja, det är väl inte
              så mycket att göra. Vi måste göra på något annat sätt. Vi måste
              hitta någon annan väg framåt.
            </seg>
            <seg n="0771e828">
              Det har varit samma sak hela tiden. År 1975 blev det lag på att
              använda bilbälten i framsätet i Sverige. När frågan behandlades
              i riksdagen gick Moderaterna emot med ungefär samma argumentation
              som i dag. Den enskilde visste vad som var bäst, och samhället
              skulle inte bry sig.
            </seg>
            <seg n="200b24f2">
              Från och med 1986 blev det lag på att även baksätespassagerare
              måste använda bilbälte. Moderaterna gick emot det. Argumentationen
              var densamma inför det beslutet och var ungefär som i dag när
              det gäller olämpligt användande av teknik.
            </seg>
            <seg n="e6c69985">
              Det finns ganska mycket forskning som visar att det var bra åtgärder
              ur trafiksäkerhetssynpunkt att införa lag att använda bilbälten.
              Däremot var det många som argumenterade ungefär som Moderaterna
              gör i dag. De hävdade att det inte skulle följas och att människor
              skulle hitta på olika sätt att komma undan.
            </seg>
            <seg n="03fa1f2d">
              De hävdade också att polisen skulle få svårt att kontrollera
              och bötfälla för detta. Det är ungefär som Moderaterna argumenterat
              tidigare i den här frågan. Jag känner igen argumentationen. Den
              var samma då som den är nu.
            </seg>
            <seg n="8ceee0fd">
              Utifrån den bilden vill jag fråga Jan-Evert Rådhström vilken
              forskning det finns som han stöder sig på som visar att sms skulle
              vara säkert under bilkörning.
            </seg>
          </u>
          <note type="speaker" n="2b1ecdeb">
            Anf. 27 JAN-EVERT RÅDHSTRÖM (M) replik:
          </note>
          <u who="Q6086417" xml:id="i-f8c790e0932830ef-1" n="d99e25be">
            <seg n="1f86e836">
              Herr talman! Den är nästan inte anständigt att misstolka ett
              anförande så radikalt som Leif Pettersson nu gör. Jag har inte
              i något sammanhang sagt att jag stöder att människor håller på
              med sms eller annan distraktion i bil. Jag sade det ett antal
              gånger. Jag hoppas att Leif Pettersson läser protokollet efteråt.
            </seg>
            <seg n="18e78845">
              Jag säger att vi vill ha en teknikneutral lagstiftning. Vad är
              det som gör att Leif Pettersson tycker att det är så mycket bättre
              att göra allting annat i en bil och att det inte i så fall ska
              vara vårdslöshet i trafik? Det finns mängder med saker som är
              olämpligt beteende. Det kan vi innefatta i en förstärkt lagstiftning
              om vårdslöshet i trafik.
            </seg>
            <seg n="45fa3f7d">
              Herr talman! Jag skulle vilja att Leif Pettersson försöker att
              tala om något. Jag vet att han inte är jurist, långt därifrån.
              Däremot skulle jag ändå vilja försöka att få Leif att diskutera
              lite grann hur han tänker sig en lagstiftning som ska införas
              men som inte ska hämma teknisk utveckling och inte hämma teknik
              som är kommande.
            </seg>
            <seg n="cc7c9c99">
              Leif Petterson har varit med och lyssnat på Volvo som varnar
              för en sådan lagstiftning. Kan Leif försöka att här på två minuter,
              eller något kortare, redovisa för detta? Hur gör man när man gör
              en lagstiftning som ska tala om vad som ska vara tillåtet för
              kommande teknik men förbjuda allt annat?
            </seg>
          </u>
          <note type="speaker" n="0c97fb90">
            Anf. 28 LEIF PETTERSSON (S) replik:
          </note>
          <u who="Q3373346" xml:id="i-6b0eadc45c5ed230-2" n="eac5b7ff">
            <seg n="a4e226d9">
              Herr talman! Att säga att jag ska klara det på två minuter är
              väl kanske att ta i.
            </seg>
            <seg n="ffc7584b">
              Det handlar inte om att göra några kataloger, som Jan-Evert Rådhström
              har påstått här. Det handlar om att på ett enkelt och rakt sätt
              tala om att teknik i bilen kan användas men inte på ett trafikfarligt
              sätt.
            </seg>
            <seg n="14ea3f7a">
              Det handlar om att få bort trafikfarligt beteende i bilen. Det
              handlar om att på det sättet se till att vi också har en lagstiftning
              i Sverige som liksom i alla andra länder runt om i hela Europa
              förbjuder sms:ande och telefonerande utan handsfreeutrustning.
            </seg>
            <seg n="a4ae1970">
              Vi kan ta exemplet med den kommunikationsutrustning som i dag
              utvecklas i bilar, som är röststyrd och som jag hänvisade till
              i mitt anförande. Det är ett danskt företag som utvecklar den
              tekniken. Men det spelar mindre roll varifrån företaget kommer.
              Det viktiga är att det kommer fram ny teknik som stöder ett trafiksäkert
              beteende i bilen. All annan teknik som inte stöder det ska vi
              inte främja. Vi ska helt enkelt inte främja att sådan teknik tas
              fram från olika tillverkare.
            </seg>
            <seg n="ab23295d">
              Det måste handla om att man ska försöka få ett trafiksäkert beteende.
              Det är vad hela den här frågan handlar om. Men det är ungefär
              på samma sätt med detta som med mycket annat.
            </seg>
            <seg n="9179512f">
              När det gäller miljöbilarna har regeringen argumenterat emot
              Euro NCAP och testerna av bilar i krocktester. Det skulle bara
              vara någon sorts organisation som har några egna intressen i den
              frågan, och därför ska man inte bry sig om det. Miljöbilar kan
              få vara i princip hur farliga som helst. Det är på precis på samma
              sätt som i den här frågan.
            </seg>
          </u>
          <note type="speaker" n="3f1069af">
            Anf. 29 JAN-EVERT RÅDHSTRÖM (M) replik:
          </note>
          <u who="Q6086417" xml:id="i-f8c790e0932830ef-2" n="d99e25be">
            <seg n="a3dc67e8">
              Herr talman! Det är fascinerande att höra Leif Petterssons argumentation.
              Men samtidigt måste jag säga att jag välkomnar en del av Leif
              Petterssons argument. Leif Pettersson säger att man ska kunna
              använda teknik i bilen men att det inte ska ske på ett trafikfarligt
              sätt.
            </seg>
            <seg n="847658e3">
              Ja, vi ska ha en skärpt lagstiftning om vårdslöshet i trafik,
              men vi ska inte ha en kataloglagstiftning där Leif Pettersson
              och de övriga rödgröna ska försöka att detaljstyra exakt vad som
              ska gälla och inte gälla.
            </seg>
            <seg n="b14e0cd6">
              Ingen här i kammaren, ingen som lyssnar, ingen som ser på tv
              kan säga hur tekniken fungerar om fem tio år. Den tekniska utvecklingen
              går väldigt raskt. Men i samma andetag kan Leif Pettersson säga
              att vi inte ska främja sådan teknik som vi inte tycker är bra.
            </seg>
            <seg n="de3030c0">
              Den lagstiftning som Leif Pettersson föreslår är omöjlig till
              och med för den regering som han anförtror att ta fram detta digra
              lagstiftningsförslag.
            </seg>
            <seg n="06c03844">
              Vi vill inte ha ett vårdslöst beteende i våra fordon oavsett
              om det handlar om sms-skickande, mobiltelefonerande, glassätande,
              rökande eller något annat.
            </seg>
            <seg n="b3850f75">
              Herr talman! Jag hoppas att det är här replikskiftet har klartgjort
              att Alliansen är för trafiksäkerhet, men vi är också för tekniska
              landvinningar som är viktiga för svensk bilindustri och svenskt
              trafiksäkerhetsarbete.
            </seg>
          </u>
          <note type="speaker" n="3db0807f">
            Anf. 30 STINA BERGSTRÖM (MP):
          </note>
          <u who="Q4938708" xml:id="i-765c624ccc2100be-3" n="3d96fa80">
            <seg n="14988cd5">
              Herr talman! Det är oerhört glädjande att vi i dag har en majoritet
              i riksdagen för en lagstiftning om mobilanvändning i bil. Det
              är inte en dag för tidigt. Sverige kommer att bli det sista av
              EU:s länder som inför en sådan lagstiftning. Även vårt grannland
              Norge har förbjudit mobilprat utan handsfree och sms:ande bakom
              ratten.
            </seg>
            <seg n="eefe7959">
              Det här är en fråga som Miljöpartiet har drivit länge, och motionen
              Regler kring mobilanvändning i bil var en av de första motionerna
              jag skrev när jag kom in i riksdagen.
            </seg>
            <seg n="06751f40">
              Vi är många som har varit med om farliga situationer i trafiken
              där mobilpratande eller sms:ande förare har varit inblandade.
              Att förbjuda trafikfarlig mobilanvändning är en viktig signal
              till alla förare. Inget samtal och inget sms kan vara så viktigt
              att det är värt att riskera en annan människas liv. Det säger
              sig självt att det finns stora risker med att ägna sig åt annat
              än att titta på körbanan när man kör bil. En allt viktigare orsak
              till bristande koncentration är just mobilanvändning, detta att
              vi sitter och pratar och sms:ar bakom ratten.
            </seg>
            <seg n="9756f8f0">
              Den samlade forskningen menar att vi blir sämre bilförare när
              vi samtidigt håller på med mobilen. Vi reagerar långsammare, får
              tunnelseende, missar vägmärken och annan trafikinformation och
              gör större och kraftigare rattrörelser. Att skriva och skicka
              sms är det som i särklass ökar olycksrisken allra mest. Sedan
              kan man ha olika synpunkter på vad forskningen har kommit fram
              till, men det finns forskning som visar att olycksrisken blir
              23 gånger större. En mobilknappande bilförare är lika farlig som
              en rattfull förare.
            </seg>
            <seg n="d7f2099b">
              Herr talman! I regeringens skrivelse i det här ärendet redovisas
              forskningen från VTI. VTI har dragit slutsatsen att det inte finns
              någonting som visar att samtal i handsfree skulle vara mindre
              farligt än samtal i en handhållen telefon. Samtidigt finns det
              annan forskning som visar att risken för en trafikolycka minskar
              om man har handsfree. Det är många länder som i dag har en lagstiftning
              som tillåter samtal i handsfree men förbjuder samtal med handhållen
              telefon, inklusive sms.
            </seg>
            <seg n="60428a39">
              Vi i Miljöpartiet anser att det i grunden finns fog för ett totalförbud
              mot mobilsamtal och sms:ande, i synnerhet i tätorter. Det är så
              pass farligt. Men vi ser också att det finns en större acceptans
              i opinionen för ett förbud då mobilsamtal med handsfree undantas.
              Enligt en Sifoundersökning anser 32 procent av svenskarna att
              all mobilanvändning under bilkörning bör förbjudas, medan det
              är 45 procent som är positiva till ett förbud där man tillåter
              handsfree. Sammantaget ger detta en överväldigande majoritet,
              hela 77 procent av svenska folket är för någon typ av förbud.
              Även Motormännens Riksförbund och NTF har förespråkat ett förbud
              mot användning av mobiltelefoner med undantag för samtal med hjälp
              av handsfree.
            </seg>
            <seg n="6a44a1cc">
              Herr talman! Därför har vi i Miljöpartiet landat i att vi vill
              ha ett förbud mot mobilanvändning utan handsfree under bilkörning.
              Det inkluderar även all kommunikation med sms och annan trafikfarlig
              mobilanvändning. Jag tycker att ett sådant förbud rimligtvis borde
              vara en självklarhet för alla politiska partier som tar nollvisionens
              målsättning på allvar, det vill säga att allt ska göras för att
              minska risken för att människor dödas eller skadas allvarligt
              i trafiken.
            </seg>
            <seg n="f5f21577">
              Jag vill yrka bifall till utskottets ställningstagande under
              punkten Kommunikationsutrustning i fordon i det här betänkandet.
            </seg>
            <seg n="79432eaa">
              Herr talman! Varje år skadas och dödas över 3 000 fotgängare
              och cyklister i kollisioner med bilar. En tredjedel av de omkomna
              i trafiken är oskyddade trafikanter trots att de bara står för
              5 procent av färdsträckan. Det är alltså nio gånger så farligt
              att gå och cykla som att sätta sig i bilen. Medan antalet dödade
              och skadade bilister minskar år för år, ökar olyckorna bland dem
              som går och cyklar i våra tätorter. En utsatt grupp är de äldre.
              Äldre människor skadas också allvarligare när de blir påkörda.
              Vi blir skörare när vi blir äldre.
            </seg>
            <seg n="44fb9ac8">
              När olyckan är framme, när cyklisten, barnet eller mannen med
              rullatorn dyker upp framför motorhuven, är det framför allt en
              sak som bestämmer om du som bilförare ska orsaka skrubbsår eller
              ett förlorat liv, och det är hastigheten. Risken för att en människa
              som blir påkörd av en bil dör är mycket hög vid 50 kilometer i
              timmen men liten vid hastigheter under 30 kilometer i timmen.
              Det har varit känt bland trafikplanerare sedan 90-talet. Det är
              med vetskap om detta som många kloka kommunpolitiker i vårt land
              redan har sänkt hastigheterna i städer och tätorter från 50 till
              30 kilometer i timmen.
            </seg>
            <seg n="7872f7be">
              En forskargrupp vid Lunds tekniska högskola har sammanställt
              och analyserat de senaste årens forskning om hastigheter och hållbarhet.
              De har också analyserat fotgängarolyckor, och de är tydliga: Bilar
              ska inte köra fortare än 30 kilometer i timmen i städer och tätorter.
              En bilist som kör 30 kilometer i timmen kan samspela med gående
              och cyklande på ett helt annat sätt än den som kör fortare. Bilisterna
              väjer spontant för cyklisterna, kör i ett jämnare tempo och tar
              också mindre plats eftersom de behöver kortare avstånd mellan
              varandra. Bullret minskar, och även utsläppen blir lägre. Lägre
              hastigheter leder kort sagt till en stad att både överleva i och
              leva i.
            </seg>
            <seg n="35385d00">
              Miljöpartiet tar fasta på forskningen. Vi vill att bashastigheten
              i tätorterna ska sänkas till 30 kilometer i timmen. Vi har inspirerats
              av städer i Sverige och i Europa som har gått före. Vi vill skapa
              trygga städer för våra barn, våra gamla föräldrar och oss själva.
              Vi vill skapa städer att leva i, inte bara köra bil i.
            </seg>
            <seg n="9733bc7e">
              Därför blev vi förvånade och oroliga när Trafikverket för snart
              ett år sedan presenterade sitt förslag om ny bashastighet i landets
              tätorter och föreslog 40 kilometer, inte 30. Vi blev förvånade
              eftersom Trafikverket i sin handbok Rätt fart i staden hastighetsnivåer
              i en attraktiv stad , som många kommuner använder i sitt planeringsarbete,
              förespråkar just 30 kilometer i timmen. Varför har Trafikverket
              ändrat sig, kan man fråga sig. Vad är det som har hänt?
            </seg>
            <seg n="574308ec">
              När jag läser Trafikverkets slutrapport Utvärdering av nya hastighetsgränser
              , som ligger till underlag för deras beslut, hittar jag förklaringen.
              Där står bland annat att det bedöms vara större acceptans för
              40 än 30 km/tim som bashastighet hos trafikanter och myndigheter.
              Detta indikerar bland annat de intervjuer som genomförts med brukare
              av trafikjuridik på kommuner, länsstyrelser, Trafikverket och
              polisen. En stilla undran: Är det någon som har intervjuat cyklisten,
              barnet, mannen med rollatorn för att höra vilken acceptans de
              har? Var finns de i Trafikverkets utredning?
            </seg>
            <seg n="26cb1ddd">
              Herr talman! Regeringen har valt att lägga locket på och inte
              fatta något beslut i fråga om nya hastigheter i tätorten. Om man
              ska tolka det positivt och det väljer jag att göra kan man tolka
              det som att Trafikverket fått bakläxa. Trafikverket har tolkat
              frågan enligt följande; jag läser från betänkandet: Om frågan
              om att införa en ny bashastighet aktualiseras vid ett senare tillfälle
              är det enligt Trafikverket rimligt att både förslaget och motiven
              till förslaget ses över på nytt.
            </seg>
            <seg n="15a5e066">
              Jag hoppas att Trafikverket då vidgar intervjugruppen. Fram till
              dess tänker jag och Miljöpartiet fortsätta att driva det enda
              rätta, att 30 kilometer i timmen, inte 50 och inte 40, ska vara
              den bashastighet som gäller i tätorten.
            </seg>
            <seg n="8d256904">
              Bilen har alltför länge varit styrande i vår stadsplanering.
              Nu är det hög tid att bilen anpassas efter människan i stället
              för tvärtom. Det är dags att skapa städer där bilar, cyklar och
              gående samsas jämlikt om utrymmet och bilens hastighet anpassas
              till de gående. I sådana städer vågar vi låta våra barn gå och
              cykla själva till skolan. I sådana städer kan de äldre promenera
              säkert. Med 30 kilometer får vi en mänskligare stad, en stad att
              leva i.
            </seg>
            <seg n="9e646420">
              Fru talman! Självklart står jag bakom Miljöpartiets samtliga
              reservationer, men för tids vinnande vill jag yrka bifall till
              reservation 3 om bashastigheter i tätorter.
            </seg>
          </u>
          <note type="speaker" n="6f92a658">
            Anf. 31 JAN-EVERT RÅDHSTRÖM (M) replik:
          </note>
          <u who="Q6086417" xml:id="i-f8c790e0932830ef-3" n="d99e25be">
            <seg n="5850ab34">
              Fru talman! När jag lyssnar på Stina Bergströms anförande funderar
              jag på om vi är i Sveriges riksdag eller om vi befinner oss på
              ett opinionsinstitut. Miljöpartiet lägger inte fram förslag som
              följer deras övertygelse, utan Miljöpartiet lägger fram förslag
              utifrån vad Sifo anser har störst acceptans. Är det så jag ska
              uppfatta det? Det var så Stina Bergström sade. Det är så det står
              i Miljöpartiets motion.
            </seg>
            <seg n="e9612b74">
              Det är beklagligt att både Stina Bergström och Leif Pettersson
              i sina anföranden försöker finna argument som är till fyllest
              för dem själva. Jag ställde ett antal frågor, bland annat om Leif
              Pettersson hade läst den amerikanska studie som han hänvisade
              till. Jag fick inget enda svar. Jag frågade Stina Bergström om
              hon hade läst den studie som hon hänvisade till, att det är 23
              gånger farligare.
            </seg>
            <seg n="241caed0">
              Återigen: Jag negligerar inte risken med sms:andet. Om Stina
              Bergström inte finner argumenten i svensk forskning och inte heller
              någon annanstans använder hon dem som passar. Därför vill jag
              nämna för Stina Bergström en intressant studie, nämligen den amerikanska
              studie som säger att det är 23 gånger farligare att sms:a. Den
              säger att det är bara fyra gånger farligare att läsa en bok eller
              en tidning i bilen. Jag kan ifrågasätta även den uppgiften.
            </seg>
            <seg n="e8c198eb">
              Med tanke på det sätt som Stina Bergström talar om vårdslöshet
              i trafiken undrar jag om det kan vara något som hon kommit fram
              till under tiden, att det kan vara ett bättre alternativ.
            </seg>
          </u>
          <note type="speaker" n="e8126da4">
            Anf. 32 STINA BERGSTRÖM (MP) replik:
          </note>
          <u who="Q4938708" xml:id="i-765c624ccc2100be-4" n="3d96fa80">
            <seg n="a58a4c14">
              Fru talman! Det var många frågor, men eftersom jag är en lydig
              debattör ska jag försöka svara på dem alla.
            </seg>
            <seg n="ce1e4ed7">
              När det gäller Miljöpartiets inställning till vad lagstiftningen
              ska omfatta beträffande mobiltelefoni är det nog ingen hemlighet
              att vi tidigare drivit frågan om ett totalförbud mot att sitta
              och tala i telefon bakom ratten. Det kan man tycka att man ska
              fortsätta att göra, men vi anser inte att det är en framkomlig
              väg eftersom vi i dag vilket är mycket glädjande har fler som
              trots allt vill göra en del av det som vi vill göra.
            </seg>
            <seg n="eb599714">
              Jag tycker att en lagstiftning mot att sms:a och tala i mobiltelefon
              bakom ratten utan handsfree är ett jättebra första steg. Jag tror
              att det kommer att leda till att färre förare talar i mobiltelefon
              över huvud taget. Det är det viktiga. Det viktiga är att vi kommer
              åt att spara de liv som annars skulle offras när vi talar i telefon
              och beter oss vårdslöst i trafiken. Därför är lagstiftningen viktig.
            </seg>
            <seg n="91528a05">
              Sedan gällde det sms och hur många gånger farligare det är att
              sitta och sms:a bakom ratten. Jag kanske kan fråga Jan-Evert Rådhström
              hur många gånger farligare han tror att det är eller om det över
              huvud taget är farligt att tala i mobiltelefon eller sms:a bakom
              ratten. När jag lyssnade på Jan-Evert Rådhströms anförande tyckte
              jag att det var lite motsägelsefullt. Å ena sidan är han väldigt
              angelägen om att man inte ska bete sig vårdslöst i trafiken. Å
              andra sidan tycker han inte att det verkar vara så farligt att
              tala i mobiltelefon eller sms:a bakom ratten.
            </seg>
          </u>
          <note type="speaker" n="044474e2">
            Anf. 33 JAN-EVERT RÅDHSTRÖM (M) replik:
          </note>
          <u who="Q6086417" xml:id="i-f8c790e0932830ef-4" n="d99e25be">
            <seg n="466af89f">
              Fru talman! Jag kanske var otydlig och måste se efter i protokollet
              när det kommer, men jag har sagt ett antal gånger att det är olämpligt
              att sms:a. Det jag tycker är fel i Stina Bergströms argumentation
              är att man plockar fram statistik som inte är relevant, utan det
              finns sådant som kan ifrågasättas.
            </seg>
            <seg n="2ea48c7d">
              För mig är det ointressant hur många gånger det är. Jag vill
              ha en lagstiftning som är teknikneutral. Det borde Stina Bergström
              ha stött i stället för att vi ska få en kataloglagstiftning som
              gäller specifikt mot sms; däremot sägs ingenting om gps, ingenting
              om andra saker som distraherar i bilen. Man riktar bara in sig
              på sms. Det är ett första steg, säger Stina Bergström. Ja, det
              är det som är så fel, att försöka göra detta när man inte har
              svar på vad man vill åstadkomma. Vi vill skärpa lagstiftningen
              beträffande vårdslöshet i trafiken just för trafiksäkerhetens
              skull.
            </seg>
            <seg n="e3254285">
              Låt mig ställa en helt hypotetisk fråga till Stina Bergström.
              Om alliansregeringen inte har tid att vänta på den kataloglagstiftning
              som oppositionen vill införa om fyra till fyra och ett halvt år,
              kommer Stina Bergström att kunna ändra åsikt eller ska hon kanske
              först fråga Sifo? Kommer Stina Bergström att kunna ändra åsikt
              om vi kommer med ett lagförslag om skärpning av vårdslöshet i
              trafiken som är teknikneutralt?
            </seg>
            <seg n="3c048c23">
              Om vi kommer med förslag om informationskampanjer där man påtalar
              vikten av olämplighet med distraktionsmoment i bilen, exempelvis
              sms, kan Stina Bergström då stödja det? Kan Stina Bergström i
              så fall kanske säga att hon hade fel, att regeringen var snabbare
              och gjorde mer för trafiksäkerheten än vad hon trodde?
            </seg>
          </u>
          <note type="speaker" n="cef6a6bf">
            Anf. 34 STINA BERGSTRÖM (MP) replik:
          </note>
          <u who="Q4938708" xml:id="i-765c624ccc2100be-5" n="3d96fa80">
            <seg n="cdc4fc64">
              Fru talman! Det är bra med informationskampanjer, och det är
              inte heller något vi i utskottsmajoriteten har sagt nej till.
              Dem kan man börja med innan man går vidare till lagstiftning.
              I och med att vi i dag kommer att fatta beslut om en lagstiftning
              mot mobiltelefonanvändning i bilen kommer det att leda till att
              många börjar tänka på att de måste ändra sitt beteende.
            </seg>
            <seg n="f414c5cf">
              Det är svårt med bestämmelser i trafiken. Låt oss se på till
              exempel hastigheterna. Det finns hastighetsbegränsningar, men
              när bilförare har tillfrågats har 43 procent av männen och 26
              procent av kvinnorna sagt att de normalt ligger över hastighetsgränsen.
              Jag hoppas att Jan-Evert Rådhström inte tycker att man ska ta
              bort bestämmelserna eftersom så många bryter mot dem. Det är ändå
              viktigt att ha dem som norm. Det är intressant att se att det
              är fler män än kvinnor som bryter mot bestämmelserna. 59 procent
              av männen och 38 procent av kvinnorna använder mobiltelefon i
              bilen. Man måste rikta informationskampanjerna och tänka på dessa
              saker när lagstiftningen utformas.
            </seg>
            <seg n="c8278247">
              Jag hoppas att regeringen verkligen tar frågan på allvar och
              snabbar på så att det blir en bra lagstiftning. Sverige är inte
              det första landet i världen som lagstiftar mot mobilanvändning.
              Det finns många länder att dra lärdom från, till exempel alla
              länder i EU och många delstater i USA. Precis som Jan-Evert Rådhström
              sa har de jobbat mycket med informationskampanjer och sett till
              att många liv har räddats. Det är därför jag är så glad över att
              vi i dag kommer att fatta beslutet i riksdagen.
            </seg>
          </u>
          <note type="speaker" n="20bc5557">
            Anf. 35 LARS TYSKLIND (FP):
          </note>
          <u who="Q6217745" xml:id="i-929cb2745ceb4035-1" n="11e2d4aa" next="i-ce5c3a446a489035-1">
            <seg n="1f2d96c9">
              Fru talman! I dag handlar debatten om trafiksäkerhet. Vi ska
              behandla ett stort antal motionsyrkanden från allmänna motionstiden
              samt regeringens skrivelse Kommunikationsutrustning i fordon och
              tre följdmotioner som väckts med anledning av skrivelsen.
            </seg>
          </u>
          <note n="ac024acb">
            Jag börjar med att yrka bifall till förslaget i betänkandet förutom
            under punkt 2, Kommunikationsutrustning i fordon, samt avslag
            på reservationerna 1 och 313.
          </note>
          <u who="Q6217745" xml:id="i-ce5c3a446a489035-1" n="11e2d4aa" prev="i-929cb2745ceb4035-1">
            <seg n="d745a160">
              Det vi diskuterar i dag, trafiksäkerhet, är den allra viktigaste
              frågan inom trafikutskottets område. När vi talar om trafiksäkerhet
              måste naturligtvis utgångspunkten vara nollvisionen från 1997.
              Det långsiktiga målet att ingen ska dödas eller allvarligt skadas
              i trafiken har varit en tydlig drivkraft för att arbeta för successivt
              ökad trafiksäkerhet. Det transportpolitiska hänsynsmålet reviderades
              så sent som hösten 2012. Målet är att transportsystemets utformning,
              funktion och användning ska anpassas så att ingen ska dödas eller
              skadas allvarligt. Det här genomsyrar hela planeringsarbetet runt
              infrastrukturen.
            </seg>
            <seg n="8fe30230">
              Som en liten signal till Leif Pettersson vill jag säga att när
              man jobbar med den nationella planen för vilka åtgärder som ska
              vidtas i landet gäller exakt samma sak för E10, E20 och alla andra
              vägar, nämligen att nollvisionen är utgångspunkten.
            </seg>
            <seg n="2674e42e">
              Transportinfrastrukturen ska med andra ord utformas så att det
              finns utrymme för att göra mänskliga misstag, men det är också
              viktigt att lyfta fram att ansvaret för trafiksäkerheten delas
              av den som utformar systemet och den som använder systemet, det
              vill säga den enskilda personen. Det delmål som sattes upp 2009
              om högst 220 omkomna år 2020 är klart inom räckhåll.
            </seg>
            <seg n="e8d64688">
              Det är också intressant att titta på den analys som gjordes av
              Gruppen för nationell samverkan, som presenterades för knappt
              ett år sedan våren 2012. Där framgår att det är möjligt att skärpa
              målet. Siffran 133 nämns. Det är något som vi ska ha för ögonen.
              Om man ändå lägger fokus på oskyddade trafikanter är det ett sätt
              att ytterligare skärpa målet fram till 2020.
            </seg>
            <seg n="048c1aed">
              Icke förty kan man se att de senaste tre årens siffror har gått
              upp och ned, och i debatten har man dragit en del växlar på det.
              Låt oss se på totalen. För 2010 var det 266 omkomna. Nu är det
              naturligtvis 266 för många. För 2011 var det 319 för att 2012
              sjunka till 296. Vi får ändå komma ihåg att det är de tre lägsta
              siffrorna sedan 1940-talet. Trenden är helt klar.
            </seg>
            <seg n="420cec9c">
              Det finns mer att säga om detta, men i fråga om nollvisionen
              finns en bred enighet. Då har jag lite svårt att förstå vad Leif
              Pettersson tog upp i sitt anförande, nämligen att det finns en
              reservation på den punkten. Socialdemokraterna anser i svepande
              ordalag att det krävs politiskt agerande och att det är dags för
              en nystart för nollvisionen. Jag har då aldrig upptäckt att nollvisionen
              är något som har stannat av. Den ligger högst på agendan i hela
              trafikarbetet. Jag förvånas inte över att Leif Pettersson inte
              kunde vara mer konkret i den frågan eftersom det känns som en
              mycket märklig reservation. Det är en reservation i en fråga där
              vi alla är eniga, frågan ligger högt på agendan och frågan styr
              hela planeringsarbetet.
            </seg>
            <seg n="fc18578e">
              Fru talman! Jag talade tidigare om att ansvaret för att uppnå
              nollvisionen delas av den som utformar systemet och av den som
              använder systemet. Det här blir tydligt när vi kommer in på punkten
              Kommunikationsutrustning i fordon. Som vi alla vet gjorde riksdagen
              ett tillkännagivande 2011. Trafikutskottet lyfte fram att regeringen
              skulle se över frågan om mobilanvändande under körning och återkomma
              senast under 2012 med förslag på åtgärder eller redovisa vidtagna
              åtgärder. Fokus skulle ligga på att förarens koncentrationsförmåga
              är en av de viktigaste faktorerna för att undvika olyckor och
              vidare att mobiltelefonens ställning måste tas på allvar.
            </seg>
            <seg n="dd05fd3a">
              Regeringen har nu gjort hemläxan och har redovisat resultatet
              i tidigare nämnda skrivelse i december 2012. Underlaget till skrivelsen
              bygger på två regeringsuppdrag till Statens väg- och transportforskningsinstitut,
              VTI. Det första uppdraget var en sammanställning av aktuell forskning
              samt andra länders erfarenheter av förbud mot användande av mobiltelefon
              under färd. Det andra uppdraget var att ta fram tänkbara åtgärder
              för att motverka trafikfarlig användning av kommunikationsutrustning.
            </seg>
            <seg n="5199b3d0">
              Det första man kan notera är att det enligt rapporterna framgår
              bland annat att förbud mot handhållen mobiltelefon vid färd haft
              kortvarig effekt. Det är en erfarenhet från andra länder.
            </seg>
            <seg n="ff3352a1">
              Men, fru talman, låt oss slå fast att det finns total enighet
              om att all aktivitet som tar bort koncentrationen från bilkörningen
              ökar olycksrisken, och vårdslös och omdömeslös användning av mobiltelefonen
              är ett exempel på sådant beteende. Det blir en pseudodebatt när
              det hävdas att någon är för eller mot sms:ande vid bilkörning.
              Det är naturligtvis helt förkastligt att sms:a, facebooka, söka
              i kontaktlistan eller göra annat som Leif Pettersson tog upp.
              Det är precis vad vi diskuterar.
            </seg>
            <seg n="2a36ebc1">
              Men om vi bortser från mobiltelefonen finns det exempel på mycket
              annat som kan göras i en bil. Man ställer in radion, gps:en, äter,
              dricker och gör allt möjligt i bilen. Alla aktiviteter som skapar
              distraktion och gör att man blir vårdslös är naturligtvis helt
              förkastliga. Att försöka skapa specifika förbud mot någon av dessa
              aktiviteter riskerar att inte ha en god effekt på vare sig kort
              eller lång sikt. Det blir den typen av kataloglagstiftning som
              Jan-Evert Rådhström var inne på tidigare.
            </seg>
            <seg n="41c04f06">
              Fru talman! Det är därför regeringen vill gå en alternativ väg
              i stället för att inrätta specifika förbud. Regeringen delar dock
              VTI:s bedömning att en förändrad lagstiftning kan vara ett sätt
              att förtydliga det farliga i att använda kommunikationsutrustning
              på ett felaktigt sätt. En sådan förändrad lagstiftning måste rikta
              sig mot all form av vårdslöst beteende och inte bara mot användande
              av mobiltelefon eller annan teknisk utrustning.
            </seg>
            <seg n="0b5bd132">
              Regeringen avser därför att se över kraven i trafikförordningen
              om allmän omsorg och varsamhet för förare av motorfordon för att
              förstärka den normerande effekten. Det är precis vad regeringen
              skriver, nämligen att man vill förstärka den normerande effekten.
              Det efterfrågas av oppositionen. Det gäller att stävja vårdslöshet
              i trafik.
            </seg>
            <seg n="bc87335a">
              Åtgärden ska kombineras med ett uppdrag till Transportstyrelsen.
              En plan för åtgärder ska tas fram för att långsiktigt höja medvetandegraden
              hos bilförarna om riskerna med användningen av mobiltelefon och
              andra saker i bilen.
            </seg>
            <seg n="3efa597d">
              I skrivelsen anger regeringen att man tänker återkomma i frågan
              under 2013, så det är definitivt inte fråga om någon långbänk
              här. Folkpartiet stöder naturligtvis dessa slutsatser.
            </seg>
            <seg n="b27628ad">
              Jag vill också upprepa vad jag sagt tidigare i dessa debatter.
              Om man blir alltför specifik i sina förbud är det en stor risk
              att vårdslösa beteenden av annat slag upplevs som tillåtna. Det
              är någonting som forskningen också visar på.
            </seg>
            <seg n="073f09e9">
              Det är attityder och beteenden som man måste förändra. Det handlar
              då inte om att förbjuda exakta och specificerade tekniska utrustningar
              utan om att få bort trafikfarlig användning av teknik generellt
              sett i bilen och inte bara teknik utan också beteenden av annat
              slag.
            </seg>
            <seg n="cd25859d">
              Fru talman! Hur reagerar då den samlade oppositionen på detta
              arbete och denna skrivelse? Jo, man föreslår ett nytt tillkännagivande
              där Socialdemokraterna, Miljöpartiet, Sverigedemokraterna och
              Vänstern med lite olika utgångspunkter vill ha en specifik förbudslagstiftning.
              Även om man har lite olika utgångspunkter landar man i en minsta
              gemensamma nämnare när man skriver att det behövs en lagstiftning
              som förbjuder användning av kommunikationsutrustning som tar betydande
              uppmärksamhet från bilkörningen och därmed hotar trafiksäkerheten.
              Ja, precis det kan väl alla hålla med om. Det är det vi pratar
              om.
            </seg>
            <seg n="fb28b3b6">
              Då kan man ställa sig frågan: Vad är skillnaden mot den väg som
              regeringen vill gå?
            </seg>
            <seg n="7663c211">
              Fru talman! För det första innebär en översyn av trafikförordningens
              krav på allmän omsorg och varsamhet ett bredare anslag mot flera
              trafikfarliga beteenden och inte bara mot mobiltelefoni. Det kanske
              är den viktigaste punkten, att man förtydligar trafikfarliga beteenden
              över huvud taget.
            </seg>
            <seg n="294e7830">
              För det andra är en översyn och en skärpning av kraven i trafikförordningen
              en betydligt snabbare väg att gå fram än att göra en lagförändring
              i riksdagen som kan ta åratal. Det är en sådan lagstiftning som
              erfarenheterna från andra länder visar har varit tveksam.
            </seg>
            <seg n="8ecae8b1">
              Jag utgår naturligtvis ifrån att regeringen fortsätter med sitt
              arbete. Jag antar att oppositionen inte har någonting emot att
              man fortsätter att jobba med trafikförordningen för att få dessa
              förstärkta och normerande effekter, att man använder möjligheten
              att förtydliga i trafikförordningen och att man fortsätter arbetet
              och uppdraget till Transportstyrelsen för att medvetandegöra förare
              om de verkliga riskerna med detta. Jag tror att det kanske är
              en av de viktiga punkterna, att tekniken ingriper så mycket i
              vårt vardagsliv att vi inte ser riskerna. Det är en väldigt viktig
              del.
            </seg>
            <seg n="7832ec88">
              Det känns som att skillnaden mellan lag och förordning inte är
              så extremt stor, och förordning är någonting som vi har i vårt
              lagstiftningssystem. Om man uttrycker sig lite förenklat är det
              regeringens sätt att stifta lag inom ramen för de lagar som riksdagen
              har stiftat.
            </seg>
            <seg n="3202495a">
              Fru talman! Det finns många andra intressanta och viktiga frågor
              kopplade till trafiksäkerheten i detta betänkande. Inte minst
              frågeställningen om hastighetens betydelse kopplat till oskyddade
              trafikanter tycker jag är en viktig del att diskutera vidare.
              Stina Bergström tog upp det i sitt anförande. Men jag känner att
              jag har lagt ned så mycket tid här i talarstolen att jag nu tackar
              för ordet. Vi får återkomma till dessa frågor vid något annat
              tillfälle.
            </seg>
          </u>
          <note type="speaker" n="5c19476f">
            Anf. 36 LEIF PETTERSSON (S) replik:
          </note>
          <u who="Q3373346" xml:id="i-6b0eadc45c5ed230-3" n="eac5b7ff">
            <seg n="8bb794aa">
              Fru talman! Varför yrkar inte Lars Tysklind bifall till reservationen
              om nu detta är så viktigt? Det kan man fråga sig. Samma fråga
              ställde jag till Jan-Evert Rådhström, men jag fick inget svar.
            </seg>
            <seg n="753a3cef">
              Vår utgångspunkt är den att 1020 personer dör årligen i trafiken
              på grund av mobiltelefonanvändning. Det visar VTI:s forskning
              och studier i denna fråga.
            </seg>
            <seg n="0f0ad170">
              Om vi har en regering som inte vill kommer det heller inga förslag
              från regeringen. Skrivelsen som Lars Tysklind hänvisade till är
              ett tydligt exempel på det, där man säger att allt man har gjort
              är bra. Det är ungefär som att släpa katten baklänges när man
              ska försöka få en regering som är motsträvig att göra något.
            </seg>
            <seg n="51ccded7">
              För mig är det en självklarhet att det här är ytterligare ett
              argument för att byta regering i nästa val. Vi måste få en regering
              som vill göra någonting, som kan göra någonting och som kommer
              fram med lagstiftning även på detta område.
            </seg>
            <seg n="802571b6">
              Det här med katalog har fascinerat mig. Det är precis det som
              man nu vill köra fram: Ni ska ha en lång katalog på sådant som
              inte är tillåtet, och det kommer att ta fyra år att räkna ut en
              sådan katalog. Ja, det kanske det gör, men det är inte det vi
              har sagt.
            </seg>
            <seg n="ae86b9a3">
              Vi har sagt att all teknik som är trafikfarlig ska förbjudas
              i bilen all teknik. Vi har sagt att den teknik som främjar trafiksäkerheten
              är sådant som vi ska bejaka. Det kan exempelvis handla om Volvos
              teknik för utveckling.
            </seg>
            <seg n="4c3420ec">
              Signalvärdet av en lagstiftning är jättehögt. Därför måste vi
              få en lagstiftning på detta område.
            </seg>
          </u>
          <note type="speaker" n="a5c47eb7">
            Anf. 37 LARS TYSKLIND (FP) replik:
          </note>
          <u who="Q6217745" xml:id="i-38a5794bc001bfd2-2" n="11e2d4aa">
            <seg n="ed1d457c">
              Fru talman! Jag är helt säker på att Leif Pettersson har många
              argument för att byta regering, men det får man väl ta med jämna
              mellanrum.
            </seg>
            <seg n="cce35590">
              Om vi nu återgår till det som Leif Pettersson sade, att 1020
              dör årligen i trafiken på grund av mobiltelefonanvändning: Ja,
              det är naturligtvis fullständigt oacceptabelt. Vi är helt eniga
              om det. Och vi är helt eniga om att vårdslöst utnyttjande av teknik
              i bilen också är helt oacceptabelt.
            </seg>
            <seg n="cddd9a17">
              Jag tycker att man kan säga att vi i den lagstiftning som finns
              i dag kan utläsa att det är förbjudet. Men för att ytterligare
              förtydliga detta föreslår regeringen nu i sin skrivelse att man
              ska ändra i trafikförordningen för att ytterligare förtydliga
              det som lagen säger och göra det brett, generellt, så att det
              vänder sig mot allt trafikfarligt beteende som skapar distraktion
              och gör att föraren tappar koncentrationen på körning i bilen.
            </seg>
            <seg n="4ba71f0d">
              Att säga att regeringen är passiv i den här frågan tycker jag
              är ett märkligt uttalande.
            </seg>
            <seg n="35c0a9e7">
              Jag kan hålla med om att det har blivit en glidning i hur man
              uttrycker sig från oppositionen. Det står mycket i texten om sms-förbud
              och mycket specifika saker, men när man kommer till slutsatsen
              är det precis det jag läste upp: lagstiftning som förbjuder användning
              av kommunikationsutrustning som tar betydande uppmärksamhet från
              bilkörningen och därmed hotar trafiksäkerheten.
            </seg>
            <seg n="7d54d1ff">
              Jag tycker att det är bra att man har kommit till den slutsatsen.
              Men jag förstår ändå inte skillnaden mot den väg som regeringen
              vill gå och som är snabbare. Jag utgår från att oppositionen inte
              kommer att motsätta sig eller har någonting emot att regeringen
              fortsätter sitt arbete med att ändra trafikförordningen.
            </seg>
          </u>
          <note type="speaker" n="e974f401">
            Anf. 38 LEIF PETTERSSON (S) replik:
          </note>
          <u who="Q3373346" xml:id="i-6b0eadc45c5ed230-4" n="eac5b7ff">
            <seg n="546d5e09">
              Fru talman! Det är intressant att regeringspartierna har börjat
              lyssna på vad vi säger och inte tror att deras egen sanning om
              vad vi har sagt är den som gäller. Ni har hela tiden velat framhärda
              i att vi har sagt vissa saker som vi inte har sagt. Det gäller
              inte bara i den här frågan utan också i många andra frågor där
              era företrädare har velat lägga ord i munnen på oss som vi själva
              inte har sagt.
            </seg>
            <seg n="9e31269a">
              Lars Tysklind sade ungefär så här i sitt anförande: Annat trafikfarligt
              beteende riskerar att öka om man skulle förbjuda sms:ande. Då
              undrar jag: I de andra länder som nu har infört mobiltelefonförbud,
              vilka trafikfarliga beteenden har ökat där? Det måste ju finnas
              någon forskning eller några undersökningar som visar att sådana
              beteenden i så fall har ökat, om nu detta påstående skulle vara
              sant.
            </seg>
            <seg n="47529463">
              Jag tror inte att det är så, utan jag tror att det är jätteviktigt
              att vi får en lagstiftning som visar för våra bilförare att signalen
              är: Nej, teknik som inte går ihop med bilkörning är förbjuden
              i Sverige, precis som det är på många andra håll runt om i Europa.
              Jag tror att det är jätteviktigt att vi får det på plats. Om det
              då kan ske med hjälp av det arbete som regeringen har påbörjat
              eller om det måste ta fyra år, som Jan-Evert Rådhström påstod,
              eller till och med fyra och ett halvt år, alltså någon gång till
              nästa val 2018 nej, det tror inte jag på. Jag tror att regeringen
              kan vara mycket smartare än så. Om inte annat får vi väl byta
              så att vi får en smartare regering.
            </seg>
          </u>
          <note type="speaker" n="9b927fe8">
            Anf. 39 LARS TYSKLIND (FP) replik:
          </note>
          <u who="Q6217745" xml:id="i-38a5794bc001bfd2-3" n="11e2d4aa">
            <seg n="ed71f47e">
              Fru talman! Jag kan nog försäkra Leif Pettersson om att regeringen
              kommer att välja den smartaste och snabbaste vägen här. Jag är
              helt övertygad om att man kommer att fortsätta. Här har man nu
              aviserat att man fortsätter att jobba med trafikförordningen oberoende
              av tillkännagivandet. Regeringen är fullt medveten om att man
              skapar även normerande effekter med trafikförordningen.
            </seg>
            <seg n="02327b1c">
              När vi är ute och kör bil skiljer vi inte mellan de regler som
              står i trafikförordningen och dem som står i annan lagstiftning,
              utan vi rättar oss efter båda sakerna. Det är så det svenska lagsystemet
              är uppbyggt.
            </seg>
            <seg n="81c613cc">
              Leif Pettersson säger att vi lägger ord i munnen på oppositionen.
              Nej, vi läser bara texten. Så länge man inte kommer till slutsatsen
              står de specifika förbuden bara travade på varandra. Ändå försöker
              man ge något slags bild av att det finns någon här i riksdagen
              som skulle vara för att man facebookar och sms:ar under bilkörning.
              Det är en bisarr tanke!
            </seg>
            <seg n="f808c8ca">
              Sedan sade jag inte att andra beteenden skulle öka. Om man börjar
              exemplifiera i lagstiftningen, bli för specifik och räkna upp
              enskildheter som ska förbjudas blir den allmänna känslan att allt
              annat är tillåtet. Så fungerar lagstiftning. Det visar forskningen.
              Det handlar om hur människor upplever saker och ting. Ju mer specificerad
              en lagstiftning blir, desto tydligare upplever man att det som
              inte specificeras per definition är tillåtet. Det har man också
              sagt från forskningens sida.
            </seg>
          </u>
          <note type="speaker" n="04f90d6b">
            Anf. 40 STINA BERGSTRÖM (MP) replik:
          </note>
          <u who="Q4938708" xml:id="i-765c624ccc2100be-6" n="3d96fa80">
            <seg n="5e5e23ca">
              Fru talman! Jag blev väldigt glad när Lars Tysklind sade att
              han tyckte att det var viktigt med de ändrade hastighetsgränserna
              i tätort. Jag tycker att vi skulle behöva diskutera det mer. Vi
              har debatterat detta förut här i kammaren, Lars Tysklind och jag.
            </seg>
            <seg n="88e39ec0">
              I dag har vi en bashastighet i tätorterna på 50 kilometer i timmen.
              Precis som jag sade i mitt anförande har många kommuner gått före
              och sänkt hastigheten till 30 kilometer i timmen i olika delar
              av sina tätorter, men vissa kommuner, till exempel i den del av
              landet som jag kommer från, har gått på pumpen. Besluten har överklagats
              till länsstyrelsen, och länsstyrelsens tjänstemän säger: Nej,
              det är 50 som gäller. Ni får inte ha 30.
            </seg>
            <seg n="8f393d96">
              Därför har vi i dag ett behov av att få gränsen ändrad. Regeringen
              borde ta beslut om sänkt bashastighet i tätort. Jag skulle vilja
              fråga Lars Tysklind vad han gör för att det ska bli ändring på
              detta.
            </seg>
          </u>
          <note type="speaker" n="f5cc8544">
            Anf. 41 LARS TYSKLIND (FP) replik:
          </note>
          <u who="Q6217745" xml:id="i-38a5794bc001bfd2-4" n="11e2d4aa">
            <seg n="79055046">
              Fru talman! Stina Bergström och Miljöpartiet lägger väldigt mycket
              fokus på detta med bashastighet. I dagens system finns det många
              hastigheter som man kan använda, och i och med att vi beslöt att
              man också kunde använda jämna tal som 40, 60 och så vidare blev
              spektrumet av användbara hastighetsgränser ännu större.
            </seg>
            <seg n="37300822">
              De kommuner som har gått före, som Stina Bergström säger, har
              inom det här systemet gjort sin hemläxa och har utifrån analyser
              av respektive vägsträcka kunnat sätta hastighetsgränserna 30,
              40 eller 50 inom sitt område. Det är ju väldigt viktigt att man
              gör den analysen. Gaturummets utformning och den satta hastigheten
              måste stämma överens för bilföraren för att man ska få acceptans
              jag tycker inte att det är ett felaktigt ord i sammanhanget.
            </seg>
            <seg n="4cc3ffd3">
              Det handlar om trafiksäkerhet, framkomlighet, miljö och allt
              detta. På många sträckor inne i städerna är naturligtvis 30 den
              enda hastighet som är acceptabel. Då ska det vara 30. Sedan finns
              det sträckor mellan 30 och 50 där man kan ha 40. I min hemkommun
              har man gjort dessa analyser, och där finns alla tre typerna av
              hastighet.
            </seg>
            <seg n="a78edea0">
              Att man går på pumpen hos länsstyrelsen eller Transportstyrelsen
              beror helt enkelt på att man inte har gjort hemläxan. Har man
              goda motiv går man inte på pumpen.
            </seg>
          </u>
          <note type="speaker" n="d70208cc">
            Anf. 42 STINA BERGSTRÖM (MP) replik:
          </note>
          <u who="Q4938708" xml:id="i-765c624ccc2100be-7" n="3d96fa80">
            <seg n="ecb98ce2">
              Fru talman! Nu stämmer inte Lars Tysklinds verklighetsbeskrivning
              riktigt. Jag har tittat på hur man har gjort i olika kommuner.
              Det är lite oroväckande att de kommuner som har lyckats med detta
              är de som inte har fått sina beslut överklagade av någon privatperson
              i kommunen. Rent rättsligt kan man alltså gå på pumpen om man
              läser regelboken på det sättet.
            </seg>
            <seg n="edcc02df">
              I dag har vi hastighetsgränserna 30, 40 och 50, och man ska motivera
              väldigt noga om man ska ha något annat än 50 i tätort eftersom
              50 är bashastigheten. Om man i stället hade 30 som bashastighet
              i tätort skulle man behöva motivera varför man i stället ska höja
              hastigheten till 40 eller 50. Jag ser att det är en bättre ordning,
              en ordning som skulle leda till att vi över hela landet fick bättre
              hastigheter i våra tätorter. Det skulle också bli enklare för
              kommunpolitikerna att göra hastighetsplaner i tätorten.
            </seg>
            <seg n="ddf89040">
              Återigen frågar jag: Vad är problemet med att ändra bashastigheten
              i tätort från 50, som vi har haft i hur många år som helst, till
              30, som är ett modernt sätt att se på vilken hastighet vi ska
              ha i städer och tätorter?
            </seg>
          </u>
          <note type="speaker" n="23f5c0f8">
            Anf. 43 LARS TYSKLIND (FP) replik:
          </note>
          <u who="Q6217745" xml:id="i-38a5794bc001bfd2-5" n="11e2d4aa">
            <seg n="6a112473">
              Fru talman! Svårigheten är att det gäller ganska stora områden.
              Återigen vill jag lägga fokus på att det i gällande system finns
              stora möjligheter att differentiera hastigheten utifrån lokala
              förhållanden, och man kan utforma gaturummet så att det stämmer
              överens med den hastighet man sätter. Många kommuner har jobbat
              föredömligt med det här. Det fungerar att ha 30, 40 eller 50 utifrån
              en process som är ganska krävande det kan jag hålla med om men
              det finns bra instruktioner från Trafikverket om hur man ska föra
              en sådan process.
            </seg>
            <seg n="4047fe02">
              När det finns ett samband mellan hur man upplever gaturummet
              och de hastigheter som är satta följer man också den hastighetsgräns
              som gäller. Det är viktigt när kommunerna planerar städerna att
              man också jobbar med gaturummet som sådant för att anpassa det
              till hastigheten.
            </seg>
            <seg n="f9fc8dc9">
              Blir man påkörd av en bil som inte hinner bromsa är 30 kilometers
              hastighet att föredra. De flesta överlever faktiskt en smäll i
              30 medan i princip ingen överlever i 50. Det är detta vi talar
              om, och det är detta som är vår utgångspunkt när vi talar om de
              oskyddade trafikanterna och att man måste differentiera hastigheten.
              Även i detta sammanhang vill jag återkomma till att ansvaret i
              väldigt hög grad hänger på föraren och att man följer de regler
              om varsamhet och omdöme som finns, oberoende av vad som står på
              skyltar.
            </seg>
            <seg n="93fd5c57">
              Som sagt: Inom dagens system finns det väldigt stora möjligheter
              för kommunerna att differentiera hastigheten utifrån lokala förhållanden.
            </seg>
          </u>
          <note type="speaker" n="8b9009ea">
            Anf. 44 GÖRAN LINDELL (C):
          </note>
          <u who="Q5954984" xml:id="i-035115538a850b21-0" n="599bb021">
            <seg n="985d1a5e">
              Fru talman! Dagens fokus är trafiksäkerhet ett återkommande tema
              som alltid är aktuellt och viktigt. Det är ett område där vi i
              Sverige har en lång tradition av att ligga i framkant, både om
              man ser till olycksstatistik och när vi tittar på fordonsbranschen.
              Naturligtvis finns det ingen anledning att slå sig till ro med
              det. Varje olycka är en för mycket, men det är en utgångspunkt
              i det fortsatta arbetet för att nå den så berömda och här i dag
              ofta nämnda nollvisionen.
            </seg>
            <seg n="73e29c8f">
              Det är intressant att i trafikutskottet ha möjlighet att följa
              vad som sker inom området forskning och utveckling kopplat till
              trafiksäkerhet. Regeringen gör betydande satsningar för att tillsammans
              med branschen stimulera detta arbete.
            </seg>
            <seg n="1f1fb3b9">
              I Centerpartiet har vi en optimistisk syn på att den tekniska
              utveckling som pågår ska ge stora effekter. Vi har all anledning
              att hoppas på stora förbättringar med hjälp av nya tekniska lösningar,
              inte minst kopplade till modern teknik och elektronik. Det handlar
              till exempel om lösningar som hjälper oss att bli bättre bilförare,
              lösningar som ser till att vi blir varnade om vi blir alltför
              trötta bakom ratten och lösningar som minskar effekterna av olyckor
              som trots allt sker.
            </seg>
            <seg n="e959da8d">
              Ibland när man vandrar runt bland montrar på mässor och konferenser
              kan man som lekman nästan få en känsla av att det handlar om science
              fiction. Får vi tro optimister i branschen kan mycket av detta
              vara verklighet inom något årtionde, och en del är redan på gång.
              Att till exempel få en varning och kanske en automatisk inbromsning
              av bilen en mörk höstkväll och uppmärksammas på älgen som närmar
              sig vägen långt innan man själv på traditionellt sätt kan se den
              eller att få en skarp tillrättavisning av bilen när man börjar
              gäspa bakom ratten är nyheter som jag ser fram emot.
            </seg>
            <seg n="a4a99e1a">
              För min del tror jag att en av de stora och växande frågorna
              när det gäller trafiksäkerhet framöver kommer att handla om cykeln,
              och detta av flera skäl. Cykeln har av olika skäl blivit ett alltmer
              uppskattat färdmedel. Det handlar om folkhälsa, miljö och ekonomi.
              Den är också ett sätt att minska trängseln i stadsmiljön. Detta
              är några skäl. Men att cykla innebär att ofta i ganska höga farter
              befinna sig balanserandes på några kvadratcentimeters yta på mer
              eller mindre lämpliga vägar, ofta i en ganska stressig miljö.
              När en olycka inträffar gör man som cyklist verkligen skäl för
              namnet oskyddad trafikant.
            </seg>
            <seg n="dfc5592a">
              Den cykelutredning som lämnades i höstas lyfte fram en hel del
              frågor kopplade till cykeln och trafiksäkerheten. I Centerpartiet
              tror vi på en ökad användning av cykeln som färdmedel och hoppas
              verkligen att man hittar möjligheter och förslag som vi kan återkomma
              till för att både utveckla cyklandet i Sverige och minska riskerna.
            </seg>
            <seg n="c553cec3">
              Fru talman! Jag har försökt att med några grova penseldrag teckna
              det som jag uppfattar som viktiga trender i utvecklingen på området
              trafiksäkerhet. Jag vill inte på något sätt förminska enskilda
              problem som många av motionärerna fokuserar på. Men jag tycker
              ändå att det är viktigt att vi då och då som beslutsfattare också
              lägger en hel del tid på att försöka förstå och där så är lämpligt
              styra och stimulera utvecklingen av den nya trafikmiljön som växer
              fram. Det tror åtminstone jag radikalt kan förändra trafiken och
              förbättra säkerheten rejält.
            </seg>
            <seg n="9f7fbd3d">
              Som avslutning vill jag ge även Centerpartiets syn på frågan
              om distraktion bakom ratten orsakad av felaktig mobiltelefonanvändning.
              Sannolikt är det just på detta område som utvecklingen går allra
              snabbast när det gäller tekniska lösningar. Trafikutskottet har
              fått flera föredragningar både om den tekniska utveckling som
              pågår och hur vi som bilförare påverkas av att tala i telefon.
              Även om slutsatser kan skilja sig åt uppfattar jag att alla är
              överens om att det är i själva distraktionen, när man släpper
              uppmärksamheten från trafikmiljön, som faran ligger. Däremot finns
              data som tyder på att det till och med kan vara en fördel att
              bli avbruten av ett telefonsamtal under en lång och monoton bilfärd.
              Det gäller att vara vaken och uppmärksam men inte distraherad.
            </seg>
            <seg n="7935f5a7">
              Det finns sedan länge en allmänt hållen lagstiftning om vårdslöshet
              i trafik som, vilket många har nämnt tidigare, i princip ringar
              in de moment där man använder sin mobiltelefon eller annan utrustning
              i bilen på ett olämpligt sätt.
            </seg>
            <seg n="6c9e62f4">
              Nu föreslår utskottets majoritet att en ny lag ska stiftas specifikt
              för handhållen mobiltelefon. Det är en lag som jag hade haft större
              förståelse för om den hade kommit för några år sedan innan till
              exempel gps i bilen blev vanlig och på den tiden då en telefon
              var en telefon. Att nu under flera år jobba med att stifta en
              lag om en utrustning som sannolikt kommer att se rejält annorlunda
              ut innan lagen träder i kraft känns, om uttrycket tillåts, närmast
              meningslöst. Mycket talar för att dagens mobiltelefoner förändras
              under tiden så att vi inte behöver knappa på dem. Samtidigt utvecklas
              nya tekniska prylar som också kan förvilla om de används felaktigt.
              Men i dag känner vi inte till och kan beskriva dem. Det kan knappast
              vara här som vi ska lägga koncentrationen om vi vill nå en trafiksäkrare
              miljö i det stora hela. Jag ska inte spekulera i de sätt som kan
              finnas att kringgå sådana lagar. Men här brukar fantasin flöda.
            </seg>
            <seg n="0ad6b97e">
              Allianspartiernas reservation går ut på att i förordningstext
              precisera begreppet vårdslöshet i trafik. Det är ett arbete som
              redan pågår inom regeringen. Det har här tydligt beskrivits, inte
              minst av Lars Tysklind. Det skulle ge en tydligare bild både för
              allmänheten och för domstolarna av vad som är vårdslöshet och
              ringa in både olämpligt handhavande av mobiltelefon eller handdator,
              som man kan kalla den, och annan distraherande verksamhet bakom
              ratten.
            </seg>
            <seg n="e10118a6">
              Fru talman! Att gå denna väg tror jag dessutom skulle ge betydligt
              snabbare resultat än att arbeta fram en ny lag och få minst lika
              bra effekt.
            </seg>
          </u>
          <note type="speaker" n="dde64cbc">
            Anf. 45 LEIF PETTERSSON (S) replik:
          </note>
          <u who="Q3373346" xml:id="i-6b0eadc45c5ed230-5" n="eac5b7ff">
            <seg n="a8d9a7c9">
              Fru talman! När Göran Lindell talar om en ny trafikmiljö och
              så vidare tänkte jag att vi kanske får höra någon som är lite
              mer positiv till att vi ska lagstifta mot olämpligt användande
              av teknik i bilen som tar bort koncentrationen från vägen. Men
              så blev icke fallet.
            </seg>
            <seg n="559a055c">
              Jag måste därför fråga Göran Lindell: Varför yrkar du inte bifall
              till er reservation? Jag har ställt frågan till Jan-Evert Rådhström
              och Lars Tysklind men inte fått något svar. Men du kanske har
              ett svar.
            </seg>
            <seg n="4554e6f4">
              Jag vill ta upp även en annan fråga, som rör miljöbilar. När
              det gäller de miljöbilar som Sveriges regering premierar med 40
              000 kronor vid inköp finns det inga som helst trafiksäkerhetskrav.
              Miljöbilarna behöver inte genomgå krocktesterna från Euro NCAP
              för att premien ska utgå. Premien kan utgå för vilka bilar som
              helst. Det kan vara i princip en kaffeburk som man har satt hjul
              på och sedan sett till att motorn är tillräckligt miljövänlig.
              Då kan man säkert få denna miljöbilspremie. Några större trafiksäkerhetskrav
              finns inte. Varför finns inte det? Jo, man säger att Euro NCAP
              inte är en statlig offentlig organisation. Ingenting kan vara
              mer felaktigt. Trafikverket i Sverige och Trafikverkets motsvarigheter
              runt om i Europa finansierar Euro NCAP:s verksamhet. Man gör detta
              tillsammans.
            </seg>
            <seg n="4fc3ed68">
              Då undrar jag: Varför ställer man inte trafiksäkerhetskrav på
              miljöbilar? Det borde vara något som ligger i linje med hela trafiksäkerhetstänket
              och nollvisionen.
            </seg>
          </u>
          <note type="speaker" n="4c6aa392">
            Anf. 46 GÖRAN LINDELL (C) replik:
          </note>
          <u who="Q5954984" xml:id="i-035115538a850b21-1" n="599bb021">
            <seg n="07eed50d">
              Fru talman! Jag ska ärligt säga att jag inte har någon detaljinformation
              om på vilket sätt man kontrollerar eller inte kontrollerar miljöbilarnas
              trafiksäkerhetsstatus. Men när Leif Pettersson säger att det är
              okej att köra omkring med en kaffeburk med en motor i tror jag
              att han kraftigt förenklar verkligheten. Dessa bilar ska också
              besiktas på vanligt sätt. Om man har valt de exakt riktiga metoderna
              för att göra dessa tester eller om det finns anledning att ha
              synpunkter på dem ber jag att få passa i den delen.
            </seg>
            <seg n="40c639bc">
              Det är naturligtvis viktigt för oss alla, utgår jag från, att
              vi har förmåga att se de stora drag som jag inledningsvis var
              inne på och som Leif Pettersson kopplade sin inledning till. Vi
              har alltså ett antal utmaningar när det gäller trafiken framöver.
              Det hoppas jag att Leif Pettersson är överens med mig om.
            </seg>
            <seg n="5b18ddc8">
              En av de stora utmaningar som vi talar om här i dag är att uppnå
              nollvisionen i trafiksäkerhetsmiljön. Men det handlar också om
              att miljöbelastningen från trafiken ska bli så liten som möjligt.
              Dessa mål ska vi i och för sig diskutera i ett annat sammanhang.
              Vi försöker alltså göra insatser från regeringens och allianspartiernas
              sida för att stimulera denna utveckling. Det tycker jag att vi
              ska se positivt på rent allmänt, och det finns all anledning att
              jobba för att utveckla en fordonsflotta som är bättre anpassad
              till miljön än den som vi har i dag. Det är detta arbete som pågår.
            </seg>
          </u>
          <note type="speaker" n="b9b2d0ff">
            Anf. 47 LEIF PETTERSSON (S) replik:
          </note>
          <u who="Q3373346" xml:id="i-6b0eadc45c5ed230-6" n="eac5b7ff">
            <seg n="d9a6cece">
              Fru talman! Alla vi ledamöter i riksdagen fick i går ett mejl
              från Motormännens Riksförbund. Det stod:
            </seg>
            <seg n="78d7420d">
              En sms-lag i dag räddar liv i morgon. Det är lika farligt att
              sms:a när man kör bil som att köra rattfull. Risken att råka ut
              för en olycka ökar med 23 gånger för den som skickar sms samtidigt
              som han eller hon kör bil, och varje år omkommer flera personer
              på de svenska vägarna till följd av detta. I Kalifornien har dödstalen
              från mobilrelaterade olyckor halverats sedan en lag mot handhållen
              mobilanvändning infördes 2008. Albanien blev 2010 det näst sista
              EU-landet som införde ett förbud, och i Danmark bötfälldes 42
              000 för att ha talat i telefon i bilen 2011.
            </seg>
            <seg n="63d00379">
              Sverige är i dag det enda land inom EU som saknar ett förbud
              mot att använda mobiltelefonen bakom ratten utan handsfree. 77
              procent av svenska folket vill se en lag som förbjuder handhållen
              mobilanvändning när man kör bil. Ett förbud minskar antalet dödade
              och skadade i trafiken. En lag ändrar beteenden och räddar liv.
              I dag har du som folkvald lagstiftare möjlighet att rädda liv.
              Gör det!
            </seg>
            <seg n="48bbf3cb">
              Det skriver Maria Spetz på Motormännens Riksförbund.
            </seg>
            <seg n="b6e0e710">
              Jag måste säga att jag till fullo instämmer i Maria Spetz beskrivning
              av verkligheten. Jag förstår inte varför Alliansen inte kan inse
              att vi faktiskt behöver en lag inte bara mot mobiltelefonanvändning
              utan mot all teknik som är skadlig för trafiksäkerheten. Det är
              precis det vi vill åstadkomma med den skrivning vi har i vår majoritetstext.
            </seg>
            <seg n="72feab46">
              Jag förstår inte varför inte Göran Lindell, om han har en annan
              uppfattning, yrkar bifall till den reservation som finns i ärendet.
            </seg>
          </u>
          <note type="speaker" n="f7b7382f">
            Anf. 48 GÖRAN LINDELL (C) replik:
          </note>
          <u who="Q5954984" xml:id="i-035115538a850b21-2" n="599bb021">
            <seg n="11d157e8">
              Fru talman! Det har gjorts flera försök från allianspartiernas
              sida tidigare i dag, men jag gör ytterligare ett försök.
            </seg>
            <seg n="affb1537">
              Att sms:a i bil är olämpligt och rimligen ett vårdslöst beteende
              i trafiken. Det förslag till lösning av den problematik vi här
              har beskrivit finns inte på något håll i form av en lag i dag,
              utan det handlar från Leifs med fleras synpunkt om att försöka
              ringa in ett antal åtgärder i en lagstiftning som i bästa fall
              kan vara på plats om ett antal år.
            </seg>
            <seg n="844a1e35">
              Vår syn har varit att i förordningstext i lagstiftningen under
              begreppet vårdslöshet precisera den på ett tydligare sätt för
              att nå just de effekter vi hoppats på. Det ska tydligare markera
              att det är oacceptabelt att bete sig olämpligt med hjälp av till
              exempel modern teknik bakom ratten och att det ska bekämpas. Det
              är mitt svar på frågan.
            </seg>
          </u>
          <note type="speaker" n="eb4400ec">
            Anf. 49 TONY WIKLANDER (SD):
          </note>
          <u who="Q6241274" xml:id="i-80cf179da92a9687-0" n="5f124cfc" next="i-d6a3a9780fddde4c-0">
            <seg n="c4856f7c">
              Fru talman! Detta betänkande innehåller väldigt mycket som hanterar
              vår trafiksäkerhet och bristerna i densamma. Det är väl ingen
              överdrift att säga att den del av betänkandet som väckt mest uppmärksamhet
              torde vara stycket om kommunikationsutrustning i fordon, det vill
              säga i detta fall handhavandet av mobiltelefon.
            </seg>
            <seg n="3f4c9f7f">
              I tidigare omröstningar jag tror att det har varit ett par stycken
              har vi sverigedemokrater stått ensamma bakom vårt krav på lagstiftning
              angående handhavandet av telefonanvändning. Till min glädje är
              så inte fallet längre, och jag hoppas att riksdagen i all sin
              vishet biträder majoritetens förslag. I så fall är det faktiskt
              bara Albanien kvar som saknar all reglering för verksamheten.
            </seg>
            <seg n="40b44258">
              När det är sagt kan man tillägga att det har pratats hit och
              dit om vilka olyckor som kan ha orsakats av detta. Det är kanske
              ingen idé att slänga statistik i varandras ansikten. Vi får ta
              det som finns tillgängligt, och det är väl i stort sett den amerikanska
              statistiken.
            </seg>
            <seg n="4a70e141">
              Vi krävde därför i vår motion att en utredning inleds om i hur
              stor utsträckning mobiltelefonanvändning under bilkörning kan
              vara en olycksorsak vid trafikolyckor. Vi är här i Sverige förskonade
              från vetskapen om vilken betydelse det här har. Det är i den heliga
              integritetens namn som så sker. Det görs inga kontroller i samband
              med olyckor av om mobiltelefonen använts för sms och liknande
              och vilken inverkan detta i så fall haft. Det gör man däremot
              i andra länder. Såvitt jag vet görs det i USA.
            </seg>
            <seg n="8b35c6fb">
              Jag har också länge och väl lyssnat efter regeringens besked
              om att skärpa lagstiftningen angående vårdslöshet i trafik. Men
              det kommer inget, och det händer inget. Nu är det tredje gången
              som vi hanterar den här frågan. Vi har hela tiden väntat på någon
              skärpning av det här som skulle kunna eliminera den här typen
              av handhavande.
            </seg>
            <seg n="d6987070">
              Under tiden har en opinion vuxit fram jag behöver inte räkna
              upp alla som redan har nämnts här i inledningsanförandena och
              jag har fått sms från Motormännens Riksförbund etcetera. De har
              också presenterat sig vid utskottssammanträden. Jag anser att
              de har helt rätt, och jag tror också att svenska folket har stor
              förståelse för att det sker någon sorts reglering av det här.
            </seg>
          </u>
          <note n="ae6e6bbf">
            Jag tänker därför yrka bifall till förslaget i utskottets betänkande
            angående kommunikationsutrustning i fordon och avslag på reservation
            2.
          </note>
          <u who="Q6241274" xml:id="i-d6a3a9780fddde4c-0" n="5f124cfc" prev="i-80cf179da92a9687-0">
            <seg n="5b24ed51">
              Givetvis står jag också bakom övriga reservationer från SD, men
              fru talman, för tids vinnande yrkar jag inte bifall till reservation
              5 under punkt 5 och ej heller till reservation 10 under punkt
              16.
            </seg>
            <seg n="8012586c">
              Däremot vill jag yrka bifall till reservation 9 under punkt 15.
              Där handlar det om körkortshandledartillstånd. Jag har förhört
              mig på olika håll, och det är helt uppenbart att det förekommer
              missbruk i okänd utsträckning. Här borde, tycker jag, Transportstyrelsen
              och Skatteverket ha en helt annan insyn i verksamheten. Det hade
              naturligtvis varit bra om det hade gått att få en majoritet för
              det här, men det räcker väl med att bara nästan få det.
            </seg>
            <seg n="cb745a1b">
              Med det, fru talman, har jag sagt vad jag finner nödvändigt.
            </seg>
          </u>
          <note type="speaker" n="f8554ffc">
            Anf. 50 JAN-EVERT RÅDHSTRÖM (M) replik:
          </note>
          <u who="Q6086417" xml:id="i-f8c790e0932830ef-5" n="d99e25be">
            <seg n="0ab28a17">
              Fru talman! Jag förstår att Tony Wiklander känner en viss glädje
              i att han har lyckats få med de rödgröna partierna i Sverigedemokraternas
              ståndpunkt. Det kan jag bjuda på, men i övrigt beklagar jag att
              så har blivit fallet.
            </seg>
            <seg n="aa806f49">
              Jag hade inte tänkt gå upp och argumentera mot Tony Wiklander
              egentligen, men det är synd att han kan säga att ingenting händer
              från regeringens sida. Då funderar jag på om Tony Wiklander har
              något intresse av att läsa skrivelserna som kommer. Det står tydligt
              i den skrivelse som överlämnades till riksdagen i den här frågan
              precis vad regeringen bedömer att den vill göra.
            </seg>
            <seg n="437f68c4">
              Regeringen vill ge Transportstyrelsen i uppdrag att ta fram en
              plan och åtgärder för att långsiktigt öka förarnas medvetenhet
              om riskerna. Regeringen säger att det i samband med en förstärkt
              lagstiftning om vårdslöshet i trafiken är lämpligt med informationskampanjer.
              Regeringen avslutar skrivelsen med att säga: Regeringen avser
              att återkomma i frågan under 2013 med förslag.
            </seg>
            <seg n="d31b178d">
              Är inte detta till fyllest, Tony Wiklander? Men Tony Wiklander,
              som med sådan emfas lyckats få med sig Socialdemokraterna, Vänsterpartiet
              och Miljöpartiet, blev så glad att han struntar i vad han själv
              egentligen tycker. Han tycker att det ska göras en utredning om
              detta. Nej, nu fick han en majoritet, och då struntar han själv
              i fakta och tycker att lagstiftningen är den rätta vägen.
            </seg>
          </u>
          <note type="speaker" n="8a3526b6">
            Anf. 51 TONY WIKLANDER (SD) replik:
          </note>
          <u who="Q6241274" xml:id="i-29c51f04b81a3209-3" n="5f124cfc">
            <seg n="6873cda7">
              Fru talman! Jag får väl inleda med att tacka Jan-Evert Rådhström
              för överskattningen av min betydelse. Det kan hjälpa att man möjligen
              mår lite bättre i kväll, men det går ändå fort över.
            </seg>
            <seg n="e8b4136b">
              Jag har läst en hel del, Jan-Evert Rådhström, om det här. Jag
              har drivit frågan sedan jag kom in i den här församlingen, så
              det är klart att jag har läst. I den läsningen inkluderar jag
              Jan-Evert Rådhströms alla bombastiska insändare i frågan. Det
              är sällan jag har sett ett så starkt engagemang för jag vet inte
              vad.
            </seg>
            <seg n="7fc31a47">
              I stora drag säger Rådhström att han är helt överens med oss
              andra om behovet av åtgärder för större trafiksäkerhet i de här
              fallen. Han tar avstånd från sms:ande och liknande vid ratten.
              Det gläder mig, det är alldeles förträffligt, för det tycker vi
              också. Men ursäkta om vårt tålamod kanske har trutit.
            </seg>
            <seg n="9b970c09">
              När Jan-Evert Rådhström säger att regeringen jobbar på att göra
              någonting långsiktigt kan jag bara hålla med, för det är verkligen
              långsiktigt, det verkar aldrig ta slut.
            </seg>
            <seg n="6641d0a9">
              Till slut kan det hända att det samlas en majoritet som länge
              har tänkt och velat ha några åtgärder vidtagna, och så tar man
              möjligheten när den finns. Jag tror inte att det är svårare än
              så. Det ligger ingen större konspiration från vare sig min eller
              någon annans sida. Sakfrågan har helt enkelt lagts fram på ett
              sådant sätt att det uppenbarligen har övertygat en majoritet till
              slut.
            </seg>
          </u>
          <note type="speaker" n="b6c0762d">
            Anf. 52 JAN-EVERT RÅDHSTRÖM (M) replik:
          </note>
          <u who="Q6086417" xml:id="i-f8c790e0932830ef-6" n="d99e25be">
            <seg n="39a48626">
              Fru talman! Det raljerande som Tony Wiklander hänger sig åt är
              inte till närmelsevis lustigt i det här sammanhanget. När jag
              pratar om långsiktighet pratar jag om att regeringen gett Transportstyrelsen
              i uppdrag att ta fram en plan för att långsiktigt öka förarnas
              medvetande om riskerna. Det var så jag sade, ingenting annat.
              Jag säger att regeringen i skrivelsen hänvisar till att den återkommer
              under året. Då måste jag fråga Tony Wiklander, som har så dåligt
              tålamod att det inte hjälper att regeringen återkommer under året:
              Vad säger Tony Wiklander när vi vill ha en lagstiftning om vårdslöshet
              i trafik som vi kanske kan åstadkomma redan under året och där
              vi inkluderar alla distraktioner, inte bara sms, som Tony Wiklander
              så engagerat pratar om? Vi vill ta med även andra saker om vårdslöshet
              i trafiken. Tony Wiklander vill hellre att det tar ett antal år
              för att få en lagstiftning som är gårdagens lagstiftning för morgondagens
              teknik. Det är så det blir, Tony Wiklander. Det är därför som
              jag med sådant engagemang tar tag i frågan. Det är med sådant
              engagemang jag tar tag i frågan därför att jag vill ha trafiksäkerhetshöjande
              åtgärder snabbt som är teknikneutrala. Problemet med att Tony
              Wiklander har lyckats få med sig de rödgröna partierna är att
              det blir ett vakuum i frågan.
            </seg>
            <seg n="d122128c">
              Vi vill föra fram detta med vårdslöshet i trafiken, och i samband
              med att man ändrar reglerna gör man breda informationskampanjer.
              Jag är, tyvärr, övertygad om att även denna gång kommer Tony Wiklander
              att se att han hade fel.
            </seg>
          </u>
          <note type="speaker" n="17fb983d">
            Anf. 53 TONY WIKLANDER (SD) replik:
          </note>
          <u who="Q6241274" xml:id="i-29c51f04b81a3209-4" n="5f124cfc">
            <seg n="5fff79ca">
              Fru talman! Nej, det är inget problem alls för mig att det blir
              en majoritet mot, tvärtom.
            </seg>
            <seg n="cd4ef03b">
              Tålamod visst ska vi ha det. Jag tycker att vi har haft väldigt
              mycket tålamod. Jag har inte på något sätt förhindrat vare sig
              Rådhström eller regeringen att vidta åtgärder. Jag hade hälsat
              dem välkomna om de verkligen hade kommit, men jag har inte sett
              någonting. Nu föreligger det konkreta förslag.
            </seg>
            <seg n="809a6eb9">
              Nog kan man säga att den tekniska utvecklingen går snabbt. Det
              håller jag med om, det går väldigt snabbt. Kanske att den här
              lagstiftningen helt enkelt blir onödig om några år. Vi har lagböcker,
              och jag skulle kunna dra en hel rad lagar, som har blivit omoderna
              och en del som över huvud taget inte åtföljs. Mord, rån och våldtäkt
              är faktiskt sådant som är förbjudet, men det sker varenda dag
              i alla fall, och det kan vi naturligtvis beklaga.
            </seg>
            <seg n="7d0dbfd4">
              Jag tror på det vi nu gör för att få fram en lagstiftning om
              detta som är så uppenbart felaktigt och missbrukas så mycket.
              Vi är det näst sista landet på hela vår kontinent som inte har
              gjort någonting åt detta. Det är dags att göra något, så får Albanien
              ta itu med sina problem efteråt.
            </seg>
          </u>
          <note type="speaker" n="53617307">
            Anf. 54 LARS TYSKLIND (FP) replik:
          </note>
          <u who="Q6217745" xml:id="i-38a5794bc001bfd2-6" n="11e2d4aa">
            <seg n="0f2800de">
              Fru talman! Jag tror att vi får ta ett varv till om det här med
              tålamod. Den demokratiska beslutsprocessen är ibland ganska tålamodskrävande.
              Jag tycker att det som Tony Wiklander sade på slutet slår huvudet
              på spiken, att lagstiftningen kan bli omodern ganska snabbt. Det
              är precis det vi säger. Man måste ha generell lagstiftning som
              gäller över tid.
            </seg>
            <seg n="394346a3">
              Ni säger att ingenting händer. Jag vill upprepa det som Jan-Evert
              Rådhström tog upp. Det gick ett tillkännagivande från riksdagen
              till regeringen våren 2011 där vi krävde att regeringen skulle
              återkomma under 2012 och att man skulle göra en forskningssammanställning
              och se över eventuella åtgärder. Vad gör regeringen? Ja, regeringen
              gör den hemläxan och återkommer med en skrivelse i december 2012.
              Det har hänt precis det som riksdagen ville skulle hända. Man
              kommer med en sammanställning av forskningen och tänkbara åtgärder.
              De tänkbara åtgärderna kan man ha synpunkter på, om det är sådana
              åtgärder man vill ha, men den typen av åtgärder stöds åtminstone
              av forskningen. Man ska vända sig mot all typ av vårdslöst beteende.
            </seg>
            <seg n="85d25be1">
              Regeringen ser att den snabbaste vägen för att få det normerande
              nya förtydligandet mot vårdslöshet i trafiken är att ändra i trafikförordningen.
              Det har regeringen själv i sin hand, så det kan gå ganska snabbt.
              Man avser enligt skrivelsen att återkomma under 2013. Tycker inte
              Tony Wiklander och Sverigedemokraterna att det är en ganska bra
              slutsats att man ska lösa detta så snabbt som möjligt för att
              få en lagstiftning på plats om vårdslöshet i trafiken med förtydligandet
              att det ska inkludera mobiltelefoni och andra trafikfarliga beteenden?
            </seg>
          </u>
          <note type="speaker" n="dabc0b0e">
            Anf. 55 TONY WIKLANDER (SD) replik:
          </note>
          <u who="Q6241274" xml:id="i-29c51f04b81a3209-5" n="5f124cfc">
            <seg n="a5706df5">
              Fru talman! Jag kan likväl som jag beundrar Jan-Evert Rådhströms
              engagemang i det han tror på beundra Folkpartiet, som verkligen
              har tålamod, kanske lite mer än vad jag har i det här fallet.
            </seg>
            <seg n="586a89d1">
              År 2011 behandlade vi frågan, visst, och regeringen fick det
              uppdrag som du själv nämnde, Lars Tysklind. Bara för ett tag sedan
              återkom regeringen med en tunn skrivelse med i stort sett samma
              innehåll som man sagt hela tiden: Man vill inte ha någon lagstiftning
              på det här området. Denna skrivelse lades till handlingarna och
              glömdes ganska kvickt. Och nu är vi här i realiteterna.
            </seg>
            <seg n="e5adb7c2">
              Jag vet egentligen inte vad Folkpartiet i så fall vill annat
              än den största välvilja när det gäller trafiksäkerhet. Det finns
              väl inte en käft här som säger emot det; det kan jag inte tänka
              mig.
            </seg>
            <seg n="77f9c6d9">
              Nu har oppositionen uppenbarligen samlat sig till ett konkret
              förslag som jag tror kommer att innebära en bättre trafiksäkerhet.
              Det kommer sannolikt att spara flera liv framöver. När tekniken
              har utvecklats på ett sådant sätt att den lagstiftningen helt
              enkelt inte behövs längre går det bra att skriva av detta.
            </seg>
            <seg n="2debc0b6">
              Men det kommer att ta ett antal år. Vi har trots allt många gamla
              bilar och mycket gammal teknik fortfarande, och det kommer vi
              att ha ett antal framöver, som också Motormännens Riksförbund
              helt riktigt sagt. Därför tror jag att det här kommer att behövas,
              och därför har jag intagit denna ståndpunkt.
            </seg>
          </u>
          <note type="speaker" n="09b6e84a">
            Anf. 56 LARS TYSKLIND (FP) replik:
          </note>
          <u who="Q6217745" xml:id="i-38a5794bc001bfd2-7" n="11e2d4aa">
            <seg n="247e317c">
              Fru talman! Skrivelsen må rent bokstavligen vara tunn, men den
              är definitivt inte lagd till handlingarna eftersom vi behandlar
              den i dag. Den finns ju bordet i dag. Det är därför vi har den
              här diskussionen.
            </seg>
            <seg n="dbb3e3e8">
              Jag kan upprepa min fråga: Tycker Tony Wiklander och Sverigedemokraterna
              att det är bra att regeringen går fram så fort som möjligt och
              återkommer under 2013 i frågan? Man kan via trafikförordningen
              skapa en ökad normerande effekt just när det gäller trafikfarligt
              beteende som skapar distraktion hos förare vid bilkörning och
              ökar olycksrisken. Tycker Tony Wiklander att det är bra att man
              jobbar med den frågan och att man samtidigt jobbar med åtgärder
              för att öka medvetenheten hos förarna om riskerna med mobiltelefoner
              och annan distraktion i bilen? Det är egentligen det som är frågan.
            </seg>
            <seg n="ff9ae782">
              Sedan kan man diskutera tålamod hit eller dit. Men man kan inte
              trava tillkännagivanden på varandra, utan man måste förstå att
              det här är en beslutsprocess där man tar steg för steg. Det är
              definitivt ingen långbänk, utan det har skett precis på det sätt
              som riksdagen har beställt från regeringens sida.
            </seg>
          </u>
          <note type="speaker" n="d6b66a6d">
            Anf. 57 TONY WIKLANDER (SD) replik:
          </note>
          <u who="Q6241274" xml:id="i-29c51f04b81a3209-6" n="5f124cfc">
            <seg n="54b67049">
              Fru talman! Det är väl självklart, Lars Tysklind, att allting
              som leder till bättre säkerhet i trafiken är bra. Men jag har
              fortfarande uppfattningen att regeringen inte har velat ha den
              här ändringen. Och jag har inte hört något konkret om vad man
              egentligen vill göra, annat än undanflykter och motstånd mot lagstiftning
              i det här fallet. Därför är väl mitt förtroende kanske något grumlat
              för den regering som Lars Tysklind stöder sig på.
            </seg>
            <seg n="3ad4ba41">
              Går det att sätta ned foten i en fråga och få någonting uträttat,
              i det här fallet en viktig trafiksäkerhetsåtgärd, tror jag att
              det är alldeles förträffligt. Det är mitt enda svar.
            </seg>
          </u>
          <note type="speaker" n="4422fe8e">
            Anf. 58 SIV HOLMA (V):
          </note>
          <u who="Q4609260" xml:id="i-c0def206cb312898-0" n="dd68a473" next="i-cce27461969eaed8-0">
            <seg n="8b73b1f1">
              Fru talman! Jag är mycket nöjd med att vi fick majoritet för
              att regeringen ska återkomma till riksdagen med ett förslag till
              lagstiftning mot användning av kommunikationsutrustning vid bilkörning
              som tar betydande uppmärksamhet från körningen och därmed hotar
              trafiksäkerheten.
            </seg>
            <seg n="c4dbe79d">
              Vänsterpartiet har skrivit en motion med anledning av regeringens
              skrivelse 2012/13:60 Kommunikationsutrustning i fordon . Vi delar
              regeringens uppfattning att medvetenheten om hur mobiltelefonerande
              under körning försämrar körförmågan måste förstärkas. Vänsterpartiet
              har redan tidigare verkat för en plan för att höja medvetenheten
              och påvisa riskerna genom en nationell upplysningskampanj. Budskapet
              för kampanjen skulle vara att avråda förare från att köra och
              prata i mobiltelefonen samtidigt. Studier visar att förarens prestationsförmåga
              försämras redan av att prata i telefon, då reaktionstiden blir
              längre och föraren missar vissa händelser i den omgivande miljön.
              Att skicka sms eller att slå ett nummer under bilkörningen innebär
              att uppmärksamheten avleds ytterligare, vilket påverkar körkontrollen
              i varierande omfattning.
            </seg>
            <seg n="3cdfa016">
              Fru talman! Det finns studier som visar att effekten av en reglering
              bara begränsar telefonanvändandet ett år, medan andra studier
              från USA tyder på att reglering i kombination med omfattande informationskampanjer
              kan vara en framgångsrik väg till färre dödsolyckor och ökad trafiksäkerhet.
              Även om det inte är oproblematiskt att kontrollera efterlevnaden
              av en skärpt lagstiftning på området vill Vänsterpartiet ändå
              föreslå detta, då en skärpt lagstiftning kan ha en stor normativ
              påverkan.
            </seg>
          </u>
          <note n="8df10368">
            Fru talman! I denna del av betänkandet under punkten om kommunikationsutrustning
            i fordon yrkar jag bifall till utskottets förslag om lagstiftning
            och avslag på regeringspartiernas reservation nr 2.
          </note>
          <u who="Q4609260" xml:id="i-cce27461969eaed8-0" n="dd68a473" prev="i-c0def206cb312898-0">
            <seg n="5635eead">
              Fru talman! De största orsakerna till dödsfall inom trafiken
              är dels hastighetsöverträdelser, dels alkoholpåverkan. Det är
              främst män som omkommer i trafiken. Oberoende om vi mäter i absoluta
              eller relativa tal är männen överrepresenterade i olycksstatistiken,
              och särskilt överrepresenterade är de yngre männen.
            </seg>
            <seg n="93444c37">
              Vi anser att hastighetsgränserna på vägar och motorvägar måste
              vara restriktiva och vill inte höja dem. En självklar anledning
              till restriktiva hastighetsgränser är naturligtvis säkerhetsperspektiv,
              eftersom höga hastigheter leder till fler dödsfall och svåra skador.
            </seg>
            <seg n="b68c2022">
              l betänkandet har vi en reservation tillsammans med Miljöpartiet.
              Jag yrkar bifall till reservation nr 3 Bashastighet i tätorter.
              Därmed stöder vi en miljöpartistisk motion.
            </seg>
            <seg n="354135f2">
              Varje år skadas och dödas över 3 000 fotgängare och cyklister
              i kollision med bilar. Det är nio gånger farligare att gå och
              cykla än att färdas med bil. Antalet dödade och skadade bilister
              minskar varje år medan olyckorna bland fotgängare och cyklister
              ökar.
            </seg>
            <seg n="981ace58">
              Barn och äldre är utsatta grupper. Vi vet att risken för att
              en människa som blir påkörd av en bil dör är mycket hög vid 50
              kilometer i timmen men liten under 30 kilometer i timmen. En bilist
              som kör i 30 kilometer i timmen kan samspela med gående och cyklande
              på ett helt annat sätt än den som kör 50 kilometer i timmen. Dessutom
              är det ju ett plus när bullret och utsläppen minskar.
            </seg>
            <seg n="b8b57b0d">
              Trafikverket och Transportstyrelsen vill sänka bashastigheten
              till 40 kilometer i timmen i landets tätorter. Detta menar vi
              är ett steg i rätt riktning, men vi förordar ändå att bashastigheten
              sänks till 30 kilometer i timmen i tätorter. Det handlar om att
              förändra synsättet i stadsplaneringen där bilen varit den styrande.
              Vi vill utgå från människan och att städer skapas utifrån fotgängarnas,
              cyklisternas och bilisternas behov. På det sättet får vi en bättre
              balans mellan olika sätta att transportera sig på.
            </seg>
            <seg n="3ca01232">
              Säkerheten för bilisterna har ökat, men samtidigt har flera försämringar
              skett när det gäller säkerheten för vägarbetarna. Antalet olyckor
              på vägarbetsplatser ökade 20032009 med 20 procent. Det är den
              senast kända siffran.
            </seg>
            <seg n="182543f9">
              Det är oacceptabelt att bilisterna struntar i hastighetsbegränsningarna
              och visar dålig hänsyn när de passerar vägarbetsplatser. Den viktigaste
              åtgärden för att minska incidenter och olyckor vid vägarbeten
              är att sänka hastigheten. Vid upphandling av vägarbeten ska kostnaden
              för säkerheten finnas med. Vägbyggnadsbranchen måste vara mer
              aktiv och ta ett större ansvar för vägarbetarnas trafiksäkerhet.
              Detta kan de göra genom att visa i upphandlingen hur mycket man
              konkret satsar på trafiksäkerheten.
            </seg>
            <seg n="ae93be6d">
              I Holland har man utvecklat en modell som innebär att vägarbetare
              inte får befinna sig på vägen förrän vägen är avstängd. Detta
              har haft positiva effekter, inte bara större trafiksäkerhet utan
              också teknisk utveckling som innebär att vägarbetare slipper gå
              ut på vägen med hastighetsnedsättande hinder. Det är något som
              Sverige har att dra lärdom av. Det är också på sin plats att se
              över straffsanktionerna. Om man höjer dem kan beteendet bland
              bilisterna förbättras.
            </seg>
            <seg n="900299f5">
              Alkoholen ligger bakom många olyckor i trafiken. Under den senaste
              tioårsperioden har tusen människor omkommit i alkoholrelaterade
              trafikolyckor. Vi har åtskilliga gånger lyft fram förslaget om
              alkolås till regeringen och tycker att de bör återkomma med ett
              förslag till riksdagen som omfattar just alkolås som standardutrustning
              i alla ny personbilar, bussar och lastbilar.
            </seg>
            <seg n="71d12148">
              Sverige har en gång tidigare ansökt om nationellt undantag hos
              EU för att införa en lagstiftning om obligatoriskt alkolås i fordon.
              Den gången avslog EU vår begäran. Nu har dock EU blivit positivare
              inställd till alkolås, och Sverige bör därför förnya sin ansökan
              om undantag för att få installera alkolås i alla fordon som går
              i yrkestrafik.
            </seg>
          </u>
          <note n="3dea57f0">
            Fru talman! Jag yrkar bifall till reservation nr 4 Trafiksäkerhet
            vid vägarbete, som grundar sig på en socialdemokratisk motion.
          </note>
          <note n="d429fde8">
            Fru talman! Avslutningsvis yrkar jag bifall till reservation
            nr 7 Insatser mot alkohol vid bilkörning.
          </note>
          <note type="speaker" n="0465a51a">
            Anf. 59 ANNELIE ENOCHSON (KD):
          </note>
          <u who="unknown" xml:id="i-34c112de4587df70-0" n="03cb5d4c">
            <seg n="dab9fcf8">
              Fru talman! Ungefär vid den här tiden varje år brukar trafikutskottet
              ha en debatt om trafiksäkerhet då vi behandlar ett antal motioner
              från den allmänna motionstiden. Det är en viktig debatt eftersom
              trafiksäkerheten är en grundbult i samhället som skapar trygghet.
              Det är därför av intresse att vi debatterar den och ser vad vi
              kan göra för att förbättra den.
            </seg>
            <seg n="fc54f663">
              Inom OECD finns något som heter International Traffic Safety
              Data and Analysis Group som har gjort en internationell sammanställning
              av uppgifter om trafikdödade per 100 000 invånare och körda fordonskilometer
              i olika länder.
            </seg>
            <seg n="4349aa11">
              Under 2011 hade Sverige i genomsnitt 3,3 trafikdödade per 100
              000 invånare och körda fordonskilometer. Detta innebär att Sverige
              hörde till dem som hade lägst andel omkomna i vägtrafiken bland
              de studerade länderna. Motsvarande genomsnitt för EU-länderna
              var 6,1 under 2011.
            </seg>
            <seg n="0fb5e4c2">
              För 2012 förbättrades vår statistik då Sverige hade 3,1 trafikdödade
              per 100 000 invånare. Detta innebär att antalet trafikdödade under
              2012 var 296 personer. Under året var dock antalet svårt skadade
              personer 2 961.
            </seg>
            <seg n="03fcff7b">
              Vad säger alla dessa siffror? Jo, i dessa siffror ryms mycket
              mänsklig tragedi. Många familjer har mist sin mamma, sin pappa,
              sin bror eller sin syster. Det är lätt att vi politiker talar
              om dessa siffror utan att verkligen förstå vad det är som döljer
              sig bakom dem.
            </seg>
            <seg n="bca5137b">
              I denna debatt försöker vi analysera och se siffrorna från olika
              håll. Det finns dock framför allt tre orsaker till olyckor, vilket
              någon redan har nämnt. Den ena är att man inte håller den tillåtna
              hastigheten, den andra är att man inte använder bilbälte och den
              tredje är att man kör onykter.
            </seg>
            <seg n="3ad3005e">
              När det gäller hastigheten behövs det fler hastighetskameror,
              och polisen bör göra fler kontroller. Jag är en ganska van förare,
              och förrförra veckan var det första gången på mycket länge som
              jag hamnade i en poliskontroll. Det är inte vanligt att man får
              blåsa i det lilla röret, och det var nästan en upplevelse att
              få göra det.
            </seg>
            <seg n="30a8ceb6">
              Framför allt behövs det en attitydförändring vad gäller att hastigheten
              dödar.
            </seg>
            <seg n="427f77ee">
              Det är därför inte tillfredsställande att den tunga trafiken
              håller den tillåtna hastigheten så dåligt. De så kallade aktörsmätningarna
              för 2010 och 2011, som Trafikverket lät genomföra, visar att situationen
              inte är tillfredsställande då alltjämt en mycket stor andel av
              den tunga trafiken inte håller de tillåtna hastigheterna.
            </seg>
            <seg n="d6896bbb">
              Utvecklingen mellan 2010 och 2011 visar att andelen tung trafik
              som håller den tillåtna hastigheten vid 50 kilometer i timmen
              har ökat från 39,4 procent till 40,8 procent. När det gäller hastigheterna
              70 och 90 kilometer i timmen kan vi se att det har ökat något.
              Vid 70 kilometer i timmen är det faktiskt 60,8 procent. I snitt
              håller alltså drygt hälften av dem som kör den tyngre trafiken
              inte hastigheten, med undantag för när det gäller just 70 kilometer
              i timmen. Regeringen har uppmärksammat detta och tänker återkomma
              till riksdagen i frågan om kontroller och vad man kan göra åt
              detta.
            </seg>
            <seg n="d4e987b0">
              Även vanliga bilförare behöver bli bättre på att hålla hastigheten.
              En attitydförändring måste till för att öka efterlevnaden.
            </seg>
            <seg n="44ae370a">
              När det gäller bilbältesanvändningen måste det också till en
              attitydförändring. Lagen finns, men efterlevnaden är det dåligt
              med på många platser.
            </seg>
            <seg n="263bd55b">
              I Sverige dör varje år ca 75 personer i alkohol- och drogrelaterade
              vägtrafikolyckor, och mer än 1 000 människor skadas svårt. Enligt
              Trafikverkets statistik har ungefär en femtedel av de omkomna
              personbilsförarna alkohol i blodet, och hälften av singelolyckorna
              med dödlig utgång är alkoholrelaterade. Mer än var tredje ung
              förare som dödas i trafiken är onykter, alltså över 33 procent.
            </seg>
            <seg n="db68d26f">
              Enligt beräkningar görs minst 15 000 bilresor per dag av alkoholpåverkade
              förare. Jag vill minnas att jag förra året sade att det var lika
              vanligt att träffa en alkoholpåverkad förare som att träffa en
              taxibil. Jag är inte säker på att det är rätt, men 15 000 är otroligt
              många. Det motsvarar ca 0,2 procent av trafiken.
            </seg>
            <seg n="96962476">
              Enligt uppgifter som MHF redovisat är ungefär en fjärdedel av
              dem som är med vid trafikolyckor beroende av alkohol eller andra
              droger. En onykter förare med 1 promille i blodet löper omkring
              sju gånger större risk att dödas i en trafikolycka än en nykter
              förare.
            </seg>
            <seg n="5447dc2c">
              Regeringens ambition har varit att få så många som möjligt att
              frivilligt anamma alkolås. Att inte höja förmånsvärdet på bilar
              som installerar alkolås har varit ett sätt. Vidare har regeringen
              sedan hösten 2010 infört ett permanent system som innebär att
              alkolås kan medges som alternativ till körkortsåterkallelse vid
              rattfylleribrott detta för att man inte ska sätta sig och köra
              olagligt igen.
            </seg>
            <seg n="a830e8fa">
              Varje år ska alla myndigheter under regeringen rapportera sina
              bilinköp och sin leasing till Transportstyrelsen. Enligt Transportstyrelsen
              finns det stora brister när det gäller alkolås. Regeringens ambition
              är att 75 procent av myndigheternas fordon ska vara utrustade
              med alkolås. Enligt rapporteringen är det dock bara 13 procent,
              och endast fem myndigheter klarar målet.
            </seg>
            <seg n="65343054">
              Enligt Transportstyrelsen kan en orsak till det dåliga resultatet
              vara att det har tagit tid att få ett ramavtal för upphandling
              av alkolås. Detta måste vi följa noggrannare.
            </seg>
            <seg n="e1597fd7">
              I kommunerna är bilden mer positiv. Allt fler kommuner har under
              senare år valt att ställa krav på alkolås vid upphandling, speciellt
              för skolbussar.
            </seg>
            <seg n="83468066">
              Utskottsmajoriteten kommer att följa utvecklingen noga för att
              se att andelen alkolås i myndigheternas bilar ökar. Annars får
              vi se till att ytterligare åtgärder vidtas. Det är viktigt att
              andelen alkoholpåverkade förare som kör i tung trafik minskar
              och helst försvinner helt. Därför är trafiknykterhetskontroller
              i hamnar med färjor särskilt viktiga eftersom en del förare kan
              ha tagit en öl under den långa båtturen. Här har det pågått en
              försöksverksamhet sedan maj 2010, men den kommer att upphöra nu
              i maj 2013.
            </seg>
            <seg n="5f010a6d">
              Därför lämnade regeringen i februari i år en proposition om en
              förlängd försöksverksamhet för trafiknykterhetskontroll i hamnar.
              Förslaget är att försöksverksamheten ska fortsätta till och med
              den 30 juni 2016 så att man kan få tillräckligt med underlag för
              att kunna ta ställning till om denna försöksverksamhet ska permanentas
              eller inte.
            </seg>
            <seg n="0d9458fb">
              Jag anser att den bör permanentas och ser med glädje att MHF
              i samarbete med Stena Line och Trafikverket planerar ett antal
              alkobommar vid Tysklandsterminalen i Göteborg under våren.
            </seg>
          </u>
          <note type="speaker" n="35eef857">
            Anf. 60 LEIF PETTERSSON (S) replik:
          </note>
          <u who="Q3373346" xml:id="i-6b0eadc45c5ed230-7" n="eac5b7ff">
            <seg n="aa5d1ddb">
              Fru talman! Jag måste rikta samma fråga till Annelie Enochson
              som jag riktade till Lars Tysklind, Jan-Evert Rådhström och Göran
              Lindell: Varför vill du inte yrka bifall till er reservation nr
              2? Men i Annelie Enochsons fall kanske jag har hittat en förklaring.
              Jag vet inte om det är så Annelie Enochson får väl rätta mig om
              jag har fel. Är det inte så att du vid fem tillfällen har motionerat
              till denna riksdag om förbud mot mobiltelefonerande utan handsfree?
              Jag tror att det är så. Då kan man få en lite annan bild av varför
              du inte yrkar bifall till just den reservationen. Du kanske egentligen
              skulle vilja yrka bifall till majoritetens text. Eller är det
              så att du motionerar bara när du är säker på att inte få igenom
              motionen? Är kanske det orsaken?
            </seg>
            <seg n="ef4a2736">
              Annelie Enochson tog upp problemen med den tunga trafiken. Jag
              är den förste att understryka att det finns många problem där.
              I utskottet har vi också gjort ett gediget och bra jobb på just
              det området och har fått tillbaka en del från regeringen där.
              Men det kommer i ett senare betänkande, som vi ska behandla här
              i kammaren den 16 maj. Vi får väl anledning att komma tillbaka
              och diskutera de frågorna då, så jag tänkte lämna dem därhän så
              länge.
            </seg>
            <seg n="67764270">
              Men beträffande reservationen: Varför yrkar du inte bifall till
              den?
            </seg>
          </u>
          <note type="speaker" n="09b28af9">
            Anf. 61 ANNELIE ENOCHSON (KD) replik:
          </note>
          <u who="unknown" xml:id="i-34c112de4587df70-1" n="03cb5d4c">
            <seg n="2b1b697f">
              Fru talman! Tack, Leif, för att du har undersökt så noga! Jag
              funderade just på hur många gånger jag hade motionerat, och nu
              vet jag att det är fem. Jag trodde att det var fler. Jag har suttit
              13 år i riksdagen. Under de 13 åren har jag motionerat i väldigt
              många frågor. Jag tror att jag har varit en av de flitigaste motionärerna.
            </seg>
            <seg n="118afb22">
              Därför är jag i dag väldigt glad, fast kanske inte helt nöjd.
              Jag höll på att säga att vi har tagit beslut, men det har vi ju
              inte, för vi har ju inte majoritet. Men vi har ändå sagt att vi
              vill ändra i trafikförordningen och att det också ska ske snabbt.
              Det är jag glad för.
            </seg>
            <seg n="c364e1f9">
              Jag upplever att det var den väg som vi kan gå i dagsläget för
              att kunna se till att det sker snabbt och bra. Jag tillika med
              dig, Leif, tycker att det här är en viktig fråga. Jag tycker inte
              alls att det är bra, detta med sms. Det var precis som mina kolleger
              sade: Det är ingen av oss som tycker att det är bra. Vi är alla
              lika oroade över detta.
            </seg>
            <seg n="348f3dc8">
              Men vår lösning är till skillnad från er inte en ny lag, utan
              vi går in i den befintliga lagen och tittar på trafikförordningen.
            </seg>
            <seg n="600b1e06">
              Med detta sagt vill jag att du och ni andra som kommer i debatten
              ska veta att jag noga tänker följa att det blir en skarp skrivning,
              för detta ligger mig varmt om hjärtat, som ni förstår. Har man
              motionerat fem gånger om det ligger det verkligen där.
            </seg>
          </u>
          <note type="speaker" n="22299fd6">
            Anf. 62 LEIF PETTERSSON (S) replik:
          </note>
          <u who="Q3373346" xml:id="i-6b0eadc45c5ed230-8" n="eac5b7ff">
            <seg n="5f78a93c">
              Fru talman! Ja, det får vi väl hoppas.
            </seg>
            <seg n="a4901e3b">
              Man kan också undra om Annelie Enochson är lika nöjd med regeringens
              åtgärder när det gäller alkolås och alkoholproblematiken. När
              Annelie Enochson höll sitt anförande väntade jag nästan på att
              hon skulle yrka bifall till reservation 7, för det var ungefär
              i linje med den som hon argumenterade. Jag tänkte läsa lite grann
              av det som står i den:
            </seg>
            <seg n="5b58955c">
              Vi anser att regeringen skulle kunna föra en betydligt mer aktiv
              politik på detta område och att regeringen omgående bör återkomma
              med ett förslag till riksdagen som omfattar krav på alkolås som
              standardutrustning vid köp av alla nya personbilar, bussar och
              lastbilar. Därutöver ska statliga myndigheter och bolag vid alla
              former av upphandlingar kräva i sitt anbudsunderlag att alla fordon
              som används för att utföra tjänster som är sammanknutna till anbudet
              ska vara utrustade med alkolås.
            </seg>
            <seg n="6b0a8527">
              Det säger vi i vår reservation, och det sade Annelie Enochson
              i sitt anförande. Varför då inte yrka bifall till reservationen,
              så att vi får igenom den, så att det blir majoritet för den och
              vi faktiskt kan sätta press på regeringen att genomföra något?
              Varför bara lite slappt säga att det inte gick för att de inte
              hade hittat fram till någon upphandlingsförordning eller vad det
              var? När kommunerna kan borde väl också regeringen kunna. När
              det går på ett område i det offentliga livet måste det också gå
              på ett annat.
            </seg>
            <seg n="a9e8e53f">
              Beträffande bommar och alkolås vid färjor: Man kan få intrycket
              att Annelie Enochson anser att detta med onyktra förare i tung
              trafik är ett problem bara för utländska förare, för det är ändå
              utländska förare som i första hand använder sig av just bommarna.
              Jag hoppas att det inte är så, för detta är ett lika stort problem
              bland svenska förare som bland utländska.
            </seg>
          </u>
          <note type="speaker" n="a47f66a5">
            Anf. 63 ANNELIE ENOCHSON (KD) replik:
          </note>
          <u who="unknown" xml:id="i-34c112de4587df70-2" n="03cb5d4c">
            <seg n="fc62866c">
              Fru talman! För att börja bakifrån: Det är väldigt många svenska
              förare som åker med våra färjor, så det gäller över huvud taget.
              Det är inte alls bara utländska. Men jag tycker att detta är ett
              väldigt bra sätt, och jag är väldigt glad för att man i Göteborg
              har tagit det initiativet.
            </seg>
            <seg n="e5b9694e">
              Vi pratade om motioner förut. Jag vill påminna om att den första
              motion som över huvud taget skrevs om detta i det här huset enligt
              uppgift som jag har fått fram var en kristdemokratisk motion av
              en herre som hette Åke Carnerö, som skrev om alkolås. Det är alltså
              en fråga som vi har drivit under många år. Jag vill minnas att
              min företrädare i trafikutskottet Johnny Gylling också har debatterat
              och pratat om detta under många år.
            </seg>
            <seg n="6adfddd7">
              Det är inte tillfredsställande att bara 13 procent av myndigheterna
              har installerat alkolås det sade jag också i mitt anförande när
              vi har 75 procent som ambition. Därför ska vi noga titta på vad
              vi kan göra mer. Har vi en ambition på 75 procent och det är 13
              procent i dag är det klart att vi inte är nöjda absolut inte.
            </seg>
            <seg n="e3950109">
              Sedan har vi detta med alkolås. Trafikverket sitter faktiskt
              i en arbetsgrupp på europeisk nivå där man jobbar just med standardisering
              av alkolås för att det ska vara lättare att få in i olika bilar.
              Vi jobbar på olika nivåer med detta. Precis som du sade fick vi
              nej 2005 från EU. Vi försöker nu på andra sätt få till en ändring.
            </seg>
            <seg n="06c6697c">
              Någon sade att man har blivit mer positiv till alkolås. Ja, det
              tror jag. Jag tror att det är tack vare regeringen, som lyfter
              fram den här frågan i olika sammanhang i EU.
            </seg>
          </u>
          <note type="speaker" n="40844510">
            Anf. 64 STINA BERGSTRÖM (MP) replik:
          </note>
          <u who="Q4938708" xml:id="i-765c624ccc2100be-8" n="3d96fa80">
            <seg n="d454a50c">
              Fru talman! När Annelie Enochson höll sitt anförande satt jag
              och väntade på att Annelie Enochson skulle börja prata om mobiltelefoni.
              Jag vet ju att det är en av hennes hjärtefrågor. Jag är väldigt
              glad över att det finns en person på allianssidan i trafikutskottet
              som har drivit den frågan och motionerat så flitigt i alla år.
            </seg>
            <seg n="400a2941">
              Glad men inte helt nöjd hörde jag att Annelie Enochson var. Jag
              tänkte bara fråga: Hade det inte känts bättre att få ansluta sig
              till den skrivning som utskottsmajoriteten nu står för, om en
              lag mot mobiltelefoni utan handsfree i bilen det som Annelie Enochson
              har motionerat så flitigt om genom åren?
            </seg>
          </u>
          <note type="speaker" n="159dd4ba">
            Anf. 65 ANNELIE ENOCHSON (KD) replik:
          </note>
          <u who="unknown" xml:id="i-34c112de4587df70-3" n="03cb5d4c">
            <seg n="4b3f5b54">
              Fru talman! Mycket av arbetet i politiken sker inte här i kammaren,
              inte i vårt utskott, utan när vi sitter i regeringsställning sker
              det i vårt departement. Därför är jag i dag glad att vi, som det
              står i texten, ska ändra trafikförordningen och se till att skärpa
              kraven beträffande vårdslöshet. Allt det som står i vår text är
              jag väldigt glad för.
            </seg>
            <seg n="bbb337ee">
              Samtidigt kommer jag, som jag sade tidigare till Leif, att hålla
              ögonen på detta, så att det verkligen sker och också blir i den
              riktning som jag hoppas. Vi har i Alliansen enats om att vi ska
              skärpa kraven, just för att det ska gå fortare det känner jag
              är viktigt. Det behövs en förändring, och den behöver ske snabbt.
              Därför är jag glad för att det har kommit så här långt.
            </seg>
          </u>
          <note type="speaker" n="12be86fa">
            Anf. 66 STINA BERGSTRÖM (MP) replik:
          </note>
          <u who="Q4938708" xml:id="i-765c624ccc2100be-9" n="3d96fa80">
            <seg n="e3239151">
              Fru talman! Tack så mycket för svaret!
            </seg>
            <seg n="f16df633">
              Något annat som Annelie Enochson nämnde i sitt anförande var
              detta med hastigheterna och att det var skrämmande att det är
              så dålig efterlevnad av de gränserna. Det gäller den tunga trafiken
              men också vi vanliga bilförare, som är dåliga på att hålla hastigheter.
              Skrämmande nog är det de låga hastigheterna 30, 40 och 50 kilometer
              i timmen som vi ofta överskrider.
            </seg>
            <seg n="8614371d">
              Jag berättade i mitt anförande att jag har tittat på siffror
              från Trafikverket som säger att bland bilförare är det 43 procent
              av männen som erkänner att de brukar ligga över hastighetsgränsen
              och 26 procent av kvinnorna. Annelie Enochson pratade om att det
              behövs en attitydförändring, och det är tydligt att det behövs.
              Det syns också att det behövs en starkare attitydförändring hos
              männen än hos kvinnorna. Män är sämre på att hålla hastighetsgränserna.
            </seg>
            <seg n="a8156363">
              Jag tänkte fråga Annelie Enochson hur Annelie Enochson och regeringen
              tänker jobba med attitydförändringen. Hur kommer man till skott
              med det?
            </seg>
          </u>
          <note type="speaker" n="3c0c4083">
            Anf. 67 ANNELIE ENOCHSON (KD) replik:
          </note>
          <u who="unknown" xml:id="i-34c112de4587df70-4" n="03cb5d4c">
            <seg n="f6220a76">
              Fru talman! Vi har bland annat sagt att vi nu kommer att vända
              oss till Transportstyrelsen. Vi har gett den ett uppdrag att finna
              en plan för andra lämpliga åtgärder för att öka trafiksäkerheten.
              Det gäller inte bara kommunikationsutrustning utan även andra
              frågor. Här ligger en del.
            </seg>
            <seg n="6fa1b595">
              Jag tror att man måste jobba långsiktigt. Förra veckan träffade
              jag här i huset NTF och frågade vad de gör, hur de arbetar och
              vad de har för projekt för att hålla mig informerad om vad som
              händer. Det förekommer en hel del saker runt omkring för att få
              människor medvetna om att de måste följa hastigheten, ha på sig
              säkerhetsbälten och framför allt att de aldrig ska dricka alkohol
              när de kör bil.
            </seg>
            <seg n="693c57b9">
              Det finns många av de sakerna som man jobbar med. Det finns bland
              annat något som heter Smadit där de olika myndigheterna tillsammans
              med polisen jobbar med just alkohol.
            </seg>
            <seg n="88ac736b">
              Jag tror att man kan påverka på olika sätt, och jag är glad att
              det sker så mycket. Därmed är inte sagt att det inte kan ske mer.
              Det tycker jag absolut att det kan.
            </seg>
            <seg n="35fd585c">
              Jag vill meddela en annan sak för kammaren. Jag fick i förrgår
              reda på inför den påskhelg vi nu har att Norge tydligen fattat
              ett beslut att den 2 maj införa ett sms-förbud i bil. Nu bor jag
              granne med Norge. Jag har ett fritidshus i Strömstad, och jag
              ska dit under påsken. Jag kommer framöver att se vad detta sms-förbud
              kommer att innebära som ska träda i kraft den 2 maj.
            </seg>
            <seg n="59ee430b">
              Det är kanske inte sista gången vi debatterar frågan här. Jag
              kommer att fortsätta att följa den tack vare mitt stora intresse
              för detta och mina motioner i frågan.
            </seg>
          </u>
          <note type="speaker" n="e5ab2466">
            Anf. 68 LOTTA FINSTORP (M):
          </note>
          <u who="Q4948092" xml:id="i-3f41413071d5752d-0" n="1eeda72b" next="i-01d7bb32f04cd8ee-0">
            <seg n="6217f621">
              Fru talman! Jag kommer att ta upp andra trafiksäkerhetsfrågor
              än vad min kollega Jan-Evert Rådhström tog upp i sitt anförande.
            </seg>
            <seg n="d3a5a14b">
              Hösten 2012 beslutade riksdagen om en revidering av hänsynsmålet.
              Hänsynsmålet är själva fundamentet i trafiksäkerhetsarbetet. Det
              innebär att den nya lydelsen är att transportsystemets utformning,
              funktion och användning ska anpassas så att ingen ska dödas eller
              skadas allvarligt, bidra till det övergripande generationsmålet
              för miljö och miljökvalitetsmålen nås samt bidra till ökad hälsa.
            </seg>
            <seg n="1baebdc1">
              Det är jag förstås väldigt glad över. Vi har haft nollvisionen
              ända sedan hösten 1997. Många av våra barn har vuxit upp med nollvisionen.
              Vi som har körkort har också haft med oss den i ryggmärgen hela
              tiden. Även om vi har en nollvision som är satt av en nationell
              nivå har vi trafikanter ett stort ansvar och en skyldighet att
              ta hänsyn och ha ett gott omdöme i trafiken. Det gäller naturligtvis
              fortfarande i dag år 2013.
            </seg>
            <seg n="f0111cac">
              Min allianskollega Annelie Enochson tog upp International Traffic
              Safety Data and Analysis Group, som tillhör OECD, och de data
              som den tar fram. Det är väldigt glädjande att se att under 2011
              hade Sverige i genomsnitt 3,3 trafikdödade per 100 000 invånare
              och körda fordonskilometer.
            </seg>
            <seg n="84e1a7b5">
              Det innebär att Sverige är det land som har lägst andel omkomna
              i vägtrafiken av de studerade länderna. Om man jämför med de övriga
              EU-länderna är genomsnittet 6,1 i förhållande till de 3,1 som
              det visat sig att vi har 2012.
            </seg>
            <seg n="a11f3c1f">
              Vi ska med andra ord vara väldigt stolta över det trafiksäkerhetsarbete
              som görs i Sverige och den attityd som vi har till trafiksäkerhet
              även om mycket kan göras bättre. Varje avliden eller trafikskadad
              är naturligtvis ett misslyckande. Det får vi aldrig glömma bort.
              Vi är bäst klassen så här långt, men det finns mycket kvar att
              göra.
            </seg>
            <seg n="4ad4e706">
              Preliminära siffror visar att utvecklingen i Sverige går åt rätt
              håll även när vi tittar på konkreta numerärer. Totalt omkom 296
              personer i vägtrafiken under 2012. Det är tack och lov en minskning
              från 2011.
            </seg>
            <seg n="ea3c7e3b">
              Noterbart är att antalet personer som dödades i vägtrafiken under
              2012 är den näst lägsta siffran sedan 1940-talet. I dag har vi
              betydligt fler bilar på våra vägar än vad vi hade 1940.
            </seg>
            <seg n="14a3ae16">
              Om man tittar på antalet omkomna i vägtrafiken i olika åldersgrupper
              ses en kraftig minskning under 2012 för åldergrupperna 1824 år
              samt 75 år och äldre.
            </seg>
            <seg n="d902f730">
              Fru talman! Låt mig uppehålla mig vid bashastigheter i tätorter.
              Det är en fråga om är föremål för motioner i riksdagen. I december
              2012 gav regeringen Trafikverket i uppdrag att ta fram förslag
              till en nationell trafikslagsövergripande plan för utveckling
              av transportsystemet för perioden 20142025. Av beslutet framgår
              att det är viktigt att systematiskt fortsätta med att anpassa
              hastighetsgränserna till vägarnas standard för att uppnå ett effektivt
              och säkert transportsystem samt att det även fortsättningsvis
              är angeläget att försöka motverka de negativa effekter som kan
              uppkomma i form av försämrad tillgänglighet men också ökad restid.
            </seg>
            <seg n="26988400">
              Regeringen anger vidare att det för närvarande därför inte är
              aktuellt att genomföra ytterligare långtgående reformer av hastighetssystemen.
              Det fortsatta arbetet bör ske inom ramen för det befintliga hastighetssystemet,
              med hänsyn till trafikmiljö, trafiksäkerhet och tillgänglighet.
              Den unika kunskapen om den lokala trafikmiljön finns naturligtvis
              i våra kommuner. Det är helt i enlighet med det kommunala självstyret.
            </seg>
            <seg n="6a55b4ab">
              Fru talman! Jag vill också nämna något om reflexvästar i fordon
              eftersom man i ett antal motioner berör detta. I början av 90-talet
              fanns krav på att ha en reflexsele när man färdades med buss eller
              lastbil. Detta krav har sedan tagits bort.
            </seg>
            <seg n="d6644655">
              Sverige är anslutet till FN:s regelverk som specificerar bland
              annat krav på utrustning i fordon. I regelverket finns krav på
              varningstriangel men inte på reflexväst. När frågan om krav på
              reflexväst utreddes 2005 av dåvarande Vägverket framkom stora
              svårigheter med övervakning samt kontroll och sanktioner. Rekommendationen
              blev att inte införa ett sådant krav.
            </seg>
            <seg n="25ae66c6">
              Detta var 2005. Då var det Vägverket som var den myndighet fanns
              med i arbetet. Det framhöll att frågan inte borde avgöras nationellt
              utan utredas närmare internationellt och regleras där.
            </seg>
            <seg n="9c092d23">
              Fru talman! Kompetenskrav för utryckningsförare är ett återkommande
              motionsämne. Som ett led i att säkra att utryckningspersonalen
              kan köra till exempel ambulansen på ett säkert sätt genomför landstingen
              olika egeninitierade utbildningsinsatser i form av introduktionsutbildning
              och fortlöpande utbildning för de anställda. På så sätt säkras
              att varje nyanställd ambulanssjuksköterska erhåller den utbildning
              som behövs. Dessutom finns inte sällan ett faddersystem för ambulanspersonal
              där en erfaren ambulanssjuksköterska till exempel kör på prio
              1-utryckningar.
            </seg>
          </u>
          <note n="b8a47e89">
            År 2008 utarbetade representanter för Arbetsmiljöverket, dåvarande
            Räddningsverket, Rikspolisstyrelsen, Socialstyrelsen och dåvarande
            Vägverket grundläggande kompetensmål för utryckningsfordon.
          </note>
          <u who="Q4948092" xml:id="i-01d7bb32f04cd8ee-0" n="1eeda72b" prev="i-3f41413071d5752d-0">
            <seg n="04af973f">
              När det handlar om polisens förarutbildning har krafttag tagits.
              Där fanns det verkligen brister. Jag är därför glad för att man
              nu 2013 kommer att tillämpa en nationell förarutbildning hos polisen.
              Det gäller att få en enhetlig utbildning för dem där det finns
              gemensamma mål.
            </seg>
            <seg n="5021b604">
              Utskottet och Alliansen välkomnar de åtgärder som nu sätts in
              för att höja kompetensen bland utryckningsförare för att förebygga
              olyckor i trafiken. Man kan därför konstatera att det inte finns
              någon anledning till ytterligare åtgärder.
            </seg>
          </u>
          <note type="speaker" n="4a55653d">
            Anf. 69 LEIF PETTERSSON (S) replik:
          </note>
          <u who="Q3373346" xml:id="i-6b0eadc45c5ed230-9" n="eac5b7ff">
            <seg n="fc47d4b5">
              Fru talman! Vi kan väl alla stryka under och känna stolthet över
              Sverige har format nollvisionen, som nu också börjar bli uppmärksammad
              internationellt på olika sätt genom FN och i andra länder. Det
              var väl tur att vi inte följde er tankesmedja Timbros motstånd
              och förslag att nollvisionen aldrig skulle genomföras när den
              togs upp till behandling. Moderaterna var med på nollvisionen
              när den genomfördes, och till er heder ska sägas att ni gick emot
              tankesmedjans tankegångar i detta.
            </seg>
            <seg n="9d5f5a5c">
              När Lotta Finstorp beskriver nollvisionen säger hon att den har
              varit normgivande, att den har gett många goda effekter bland
              förare och så vidare. Beteendet har förändrats i trafiken, säger
              hon. Jag funderar så här: Det är ungefär det vi säger att vi vill
              åstadkomma också med en förändring av tekniken. Det är det som
              reservation nr 2 handlar om, och det är det vi vill åstadkomma.
              Vi vill se ett ändrat beteende.
            </seg>
            <seg n="fa738b80">
              Vi tror att om vi formar en lag här i riksdagen får det också
              påverkan på hur folk beter sig. Vi tror att det är viktiga signaler
              som sänds ut till förarna av fordon i Sverige att detta inte är
              acceptabla beteenden. Men då säger Alliansen helt plötsligt: Nej,
              det kommer inte att hända. Nej, så är det inte. Vi måste gå en
              annan väg! Sedan har man talat om vårdslöshet i trafik.
            </seg>
            <seg n="09850633">
              Jag får inte ihop det där, Lotta. Hur hänger det ihop egentligen?
            </seg>
          </u>
          <note type="speaker" n="30b5183e">
            Anf. 70 LOTTA FINSTORP (M) replik:
          </note>
          <u who="Q4948092" xml:id="i-7a944d35c80c412d-0" n="1eeda72b">
            <seg n="57ccc2b1">
              Fru talman! Alla åtgärder som vidtas med infrastruktursatsningar
              och så vidare har nollvisionen som ledstjärna. Att ha ett vårdslöst
              beteende i bil är precis samma sak. Då motverkar man nollvisionens
              ambitioner. Vi har en lagstiftning redan i dag. Om det är beteendet
              som förorsakar en olycka kan det hänföras till lagstiftningen
              om vårdslöshet i trafik. Jag har suttit i bilkö bakom kvinnor
              som har plockat papiljotter ur håret, till exempel. Om det skulle
              ha hänt någonting då skulle man naturligtvis ha kunnat tillämpa
              lagen om vårdslöshet i trafik. Det är själva beteendet i sig det
              handlar om.
            </seg>
            <seg n="203e742b">
              Jag är väldigt intresserad av hur S, V, MP och SD kommer att
              klara ut att hitta en ny lagstiftning som blir teknikneutral.
              För mig är det helt omöjligt. Däremot ska vi använda oss av den
              lagstiftning vi redan har, gärna med ytterligare skruvning. Det
              tror jag att vi behöver ha, och det är också det som är regeringens
              ambition. Det finns ett betydligt bättre sätt att förhindra vårdslöst
              beteende i bilen om man använder den lagstiftning vi har. Men
              det är ständigt så i den här kammaren att vi ska lagstifta nytt
              om allting i stället för att använda det vi redan har. Det skulle
              också ha gått mycket fortare att använda den lag vi har. Nu kommer
              det att ta åtskillig tid innan det först och främst finns en sådan
              stringens i en lagstiftning att det går att bötfälla någon. Det
              kan jag känna oro för. Vi borde i stället använda oss om lagen
              om vårdslöshet i trafik och skruvar lite på den. Det hade gått
              mycket fortare.
            </seg>
          </u>
          <note type="speaker" n="8372f9f1">
            Anf. 71 LEIF PETTERSSON (S) replik:
          </note>
          <u who="Q3373346" xml:id="i-6b0eadc45c5ed230-10" n="eac5b7ff">
            <seg n="ef60e9ba">
              Fru talman! Jag får det ändå inte att gå ihop. Hur kan ambitionen
              i nollvisionen vara något som påverkar attityder hos människor
              medan den andra lagstiftningen inte är det? Det var det jag tyckte
              var poängen här.
            </seg>
            <seg n="8bb8998b">
              Lotta säger att vägarnas standard är viktig för trafiksäkerheten.
              Så är det naturligtvis. Men vad som händer i dag är att man tvingas
              sänka hastigheten på många av våra vägar därför att man inte med
              underhåll kan upprätthålla vägarnas standard. Vi kan se allt fler
              ställen där vi får potthål i vägen och där vägar inte fungerar
              på det sätt de är tänkta att göra och där man därför måste sänka
              hastigheten.
            </seg>
            <seg n="08682a83">
              Jag tror inte att detta är rätt väg att gå på vägar som är lågtrafikerade.
              Jag tror att man i stället måste se till att med underhåll upprätthålla
              vägarnas standard. Därmed kan också hastigheten hållas konstant.
              Annars förlorar mycket av hastighetsbegränsningen sin inverkan.
              Människor struntar i den och kör för fort i alla fall. Det är
              naturligtvis ett förkastligt beteende, men det är ungefär så det
              går till. Jag tror att det är viktigt att vi på det sättet ser
              till att vägarnas standard kan upprätthållas.
            </seg>
            <seg n="5c02120c">
              När det gäller reflexväst i bil är det ungefär lika enkelt som
              varningstriangel. Bilbesiktningen får titta efter om det finns
              en reflexväst i bilen. Om man inte har det får man underkänt och
              får komma tillbaka. Det är inte märkligare än så. En reflexväst
              i bil skulle spara många liv, och det skulle underlätta för många
              människor när man exempelvis ska byta däck.
            </seg>
          </u>
          <note type="speaker" n="3843a4cf">
            Anf. 72 LOTTA FINSTORP (M) replik:
          </note>
          <u who="Q4948092" xml:id="i-7a944d35c80c412d-1" n="1eeda72b">
            <seg n="f5c3c343">
              Fru talman! Först och främst tar Leif Pettersson upp vägstandarden.
              Det är rätt. Ju bättre vägstandard vi har, i desto högre grad
              kan vi ha samma hastighet. I dag måste man vara oerhört uppmärksam
              på när det skiftar och man måste gå ned i hastighet och så vidare,
              vilket i och för sig kan vara bra som chaufför att ha en uppmärksamhet
              på.
            </seg>
            <seg n="db56ad1e">
              Alliansregeringens infrastruktursatsning är historisk. I och
              med den kommer vi också att kunna höja standarden på vägarna.
              I dag är det vägbyggen överallt i hela landet även av järnväg
              som vi aldrig har sett tidigare. Vi kommer att få en högre standard
              successivt. Men det har varit ett eftersatt underhåll, och det
              tar tid att komma i fatt.
            </seg>
            <seg n="a61f1472">
              Det är inte förbjudet att ha reflexväxt i bagaget. Det har jag,
              och det har säkert du också. Det finns ingen anledning för oss
              att nationellt lagstifta om det. Men jag vet att man ser över
              detta internationellt sett utifrån FN:s regelverk. Det är möjligt
              att det blir en lag av det, men det är en uppmaning till alla
              trafikanter att ha en reflexväst i bagaget.
            </seg>
          </u>
          <note type="speaker" n="35839799">
            Anf. 73 STINA BERGSTRÖM (MP) replik:
          </note>
          <u who="Q4938708" xml:id="i-765c624ccc2100be-10" n="3d96fa80">
            <seg n="d4c1bea8">
              Fru talman! Eftersom Lotta Finstorp i sitt anförande tog upp
              min motion och vår reservation om hastighetsbegränsning i tätort
              får jag än en gång möjlighet att ställa frågor om detta. Det behöver
              redas ut ytterligare.
            </seg>
            <seg n="b8f0d5f4">
              Lars Tysklind och jag diskuterade frågan. Vi diskuterade också
              den handbok som har getts ut av Trafikverket och SKL. Den heter
              Rätt fart i staden . Denna handbok innehåller bara rekommendationer.
              Det finns inte någonting i en lag som säger att man får ha 30,
              40, 50 eller 70 i tätort. Den lag som finns är trafikförordningen,
              och i trafikförordningen står att det är 50 som gäller inom tätbebyggt
              område. Det är som sagt detta som kan ställa till problem för
              kommuner som vill ha 30 i sina tätbebyggda områden.
            </seg>
            <seg n="ba45127b">
              Jag vill fråga Lotta Finstorp hur jag egentligen ska tolka detta
              att regeringen har lagt locket på i frågan och inte tar upp Trafikverkets
              förslag att ändra bashastigheten i tätort.
            </seg>
          </u>
          <note type="speaker" n="11f3de71">
            Anf. 74 LOTTA FINSTORP (M) replik:
          </note>
          <u who="Q4948092" xml:id="i-7a944d35c80c412d-2" n="1eeda72b">
            <seg n="e3ad86d7">
              Fru talman! Det är en bra skrift som SKL och Trafikverket har
              gjort. Den är gjord för att rekommendera kommunerna hur de kan
              göra. Min erfarenhet som kommunföreträdare är att det inte har
              varit några problem att sänka hastigheten i tätorterna i dialog
              med Trafikverket. De har tjänstemän som jobbar nära kommunerna.
            </seg>
            <seg n="3054efaf">
              Om man bara har bra argument och kan visa att man har en trafikfarlig
              miljö är min erfarenhet att det inte är några som helst problem
              om man jobbar tillsammans. I min kommun, Flen, har vi ett gångfartsområde
              med 7 kilometer i timmen rakt igenom staden. Det är mycket irriterade
              bilister, kan jag säga, men gångtrafikanterna är tacksamma för
              att det är så låg fart. Detta är egentligen en genomfart, och
              Trafikverket har inte haft några som helst synpunkter på det.
              Jag känner inte igen det som Stina Bergström beskriver.
            </seg>
          </u>
          <note type="speaker" n="3b780251">
            Anf. 75 STINA BERGSTRÖM (MP) replik:
          </note>
          <u who="Q4938708" xml:id="i-765c624ccc2100be-11" n="3d96fa80">
            <seg n="307bdef6">
              Fru talman! Vi har som sagt haft en lång historia om detta i
              Värmland. Jag vill läsa ur länsstyrelsens avslag på Karlstad kommuns
              önskningar om att få ha 30 kilometer i vissa områden av staden.
            </seg>
            <seg n="c29e9402">
              Länsstyrelsen skriver: Statens kommuner och landsting har tillsammans
              med Vägverket tagit fram Rätt fart i staden i syfte, som länsstyrelsen
              uppfattar det, att få till stånd en generell sänkning av bashastigheten
              till 30 kilometer i timmen i bostadsområden inom tätbebyggda områden
              över hela landet. En sådan generell ändring av hastighetsgränserna
              bör lämpligen beslutas på central nivå av riksdag och regering.
            </seg>
            <seg n="421bedc9">
              Det tycker länsstyrelsen i Värmland. Jag vet att detta också
              händer på andra håll i landet. Det är ett problem. För att komma
              åt detta behöver vi fatta ett beslut på central nivå. Så återigen:
              Kan vi få se ett sådant beslut?
            </seg>
          </u>
          <note type="speaker" n="46827f80">
            Anf. 76 LOTTA FINSTORP (M) replik:
          </note>
          <u who="Q4948092" xml:id="i-7a944d35c80c412d-3" n="1eeda72b">
            <seg n="c87ef35a">
              Fru talman! Länsstyrelsen i Värmland har egentligen missuppfattat
              hela den skrift som SKL har tagit fram för att vägleda kommuner
              och regioner. Det är min uppfattning. Sedan får ni prata om det
              i Värmland med er länsstyrelse.
            </seg>
            <seg n="c7446831">
              Jag hävdar alltid att vi måste vara noggranna med på vilken nivå
              vi ska fatta vilka beslut. När det handlar om bashastighet i tätorter
              ser det så olika ut i varje kommun. Jag litar på att mina kommunpolitiker
              vet exakt var man behöver vidta en viss åtgärd, och där tror jag
              att Stina Bergström och jag har en samsyn. Därför blir jag förvånad
              när jag hör att en länsstyrelse lägger in en sorts veto och säger
              att man inte får göra detta. Jag har inte alls den erfarenheten,
              utan vi har tvärtom ett mycket bra och tillmötesgående synsätt
              i mitt län.
            </seg>
            <seg n="f86bfa73">
              Jag känner inte igen detta, men jag tycker inte att vi måste
              lagstifta nationellt om att sänka bashastigheten. Det kan ju vara
              så, precis som i min kommun, att man vill ha 7 kilometer i timmen.
              Då måste man få ha det. Jag är emot allting som överprövas. Jag
              vill att kommunerna ska ha kvar sitt kommunala självstyre även
              i praktiken.
            </seg>
          </u>
          <note type="speaker" n="11917b22">
            Anf. 77 ANDERS YGEMAN (S):
          </note>
          <u who="Q3375050" xml:id="i-1417e51351cf7d56-0" n="1fd68285">
            <seg n="38beca94">
              Fru talman! Jag hade egentligen inte tänkt gå upp i den här debatten,
              men det har förekommit en del missförstånd och ett par rena felaktigheter.
              Därför kände jag mig tvungen att gå upp.
            </seg>
            <seg n="0f725973">
              För det första har det varit en del diskussioner om olika studier.
              Mig veterligt finns det inte en enda studie i ett enda land i
              världen som visar att det skulle vara positivt för trafiksäkerheten
              eller framförandet av fordon att sms:a samtidigt. Om någon av
              de borgerliga ledamöterna känner till någon sådan studie är de
              hjärtligt välkomna att läsa in det till kammarens protokoll. Rätta
              mig gärna om jag har fel!
            </seg>
            <seg n="4941f000">
              För det andra har Tysklind, Rådhström, Enochson med flera försökt
              göra gällande att detta skulle vara en fråga om teknik, en förordning
              eller en lag. Det är helt fel. Frågan handlar endast om huruvida
              det ska vara tillåtet eller förbjudet att sms:a, twittra eller
              facebooka vid bilkörning.
            </seg>
            <seg n="500ce8ed">
              Jag har personligen haft flera samtal med Rådhström, med statssekreterare
              och med departementsjuristen, och jag har varit tydlig varje gång.
              Det handlar inte om tekniken. Det handlar om att regeringen inte
              vill förbjuda sms:ande vid bilkörning, oavsett teknik. Det hade
              kunnat finnas en bred majoritet här i kammaren för att vidta åtgärder
              som gör det förbjudet att sms:a om den förändring av förordning
              som har presenterats skulle leda till det. Varje gång jag har
              fört fram frågan har jag fått besked från regeringen om att den
              inte är beredd att lagstifta, varken med förordningsteknik eller
              via riksdagsbeslut, för att göra det olagligt att sms:a vid ratten.
            </seg>
            <seg n="f9a7bc33">
              Fru talman! Sammanfattningsvis finns det ett brett och entydigt
              forskningsunderlag om riskerna med sms och bilkörning. Sverige
              är det enda land i EU som ännu inte reglerat sms:ande och bilkörning
              trots att det finns en FN-konvention som påbjuder det. Regeringspartierna
              önskar inte göra sms:andet olagligt. Men med utskottsmajoritetens
              förslag kan vi nu få den lagstiftning som hela resten av Europa
              redan har.
            </seg>
          </u>
          <note n="954140aa">
            I detta anförande instämde Lars Johansson, Lars Mejern Larsson,
            Leif Pettersson, Suzanne Svensson och Hans Unander (alla S).
          </note>
          <note type="speaker" n="2980ddd6">
            Anf. 78 LARS TYSKLIND (FP) replik:
          </note>
          <u who="Q6217745" xml:id="i-38a5794bc001bfd2-8" n="11e2d4aa">
            <seg n="e4576b61">
              Fru talman! Som jag nämnde förut delade regeringen VTI:s bedömning
              att en förändrad lagstiftning kan vara ett sätt att förtydliga
              att det är farligt att använda kommunikationsutrustning i bil
              på ett felaktigt sätt men att en sådan förändrad lagstiftning
              bör rikta sig mot all form av vårdslöst beteende och inte bara
              mot användandet av mobiltelefoner eller annan teknisk utrustning.
              Det känns som om Anders Ygeman förminskar detta till visst sms:ande,
              twittrande och sådant som självfallet ska innefattas i dagens
              lagstiftning.
            </seg>
            <seg n="f0558b0c">
              Jag har en konkret fråga: Tycker Anders Ygeman att regeringen
              ska fortsätta med sin linje och trots allt förändra i trafikförordningen
              eftersom det är en snabbare väg att förtydliga och få en bättre
              normering kring detta med farligt beteende, där man inkluderar
              mobiltelefoni, under bilkörning?
            </seg>
            <seg n="ea425be6">
              Man ska inte förminska frågan och säga att man bara ska förbjuda
              exakta saker, till exempel sms och Twitter. Jag såg i och för
              sig att S redan har gått ut med ett pressmeddelande om att det
              gäller just de sakerna. Av diskussionen i utskottet har jag ändå
              förstått att ni i S vill vara ganska breda i er lagstiftning,
              men nu känns det som om ni smalar in det igen.
            </seg>
            <seg n="61584928">
              Tycker Anders Ygeman att regeringen ska fortsätta sin linje och
              återkomma under 2013 med förslag på en förändring i trafikförordningen?
            </seg>
          </u>
          <note type="speaker" n="424c3c9f">
            Anf. 79 ANDERS YGEMAN (S) replik:
          </note>
          <u who="Q3375050" xml:id="i-1417e51351cf7d56-1" n="1fd68285">
            <seg n="f755d59c">
              Fru talman! Lars Tysklind verkar inte ens veta vad som är förbjudet
              eller tillåtet. Han säger att det är en självklarhet att det är
              förbjudet med sms i dag, och sedan rasar han mot att vi skulle
              vilja förbjuda det. Vilket ben ska Lars Tysklind stå på?
            </seg>
            <seg n="a524eb80">
              Sanningen är att var fjärde bilist i Sverige har sms:at och kört
              bil samtidigt. Ska vi förändra lagstiftningen måste vi göra tydligt
              för de bilisterna vad som gäller. Det är därför vårt krav i den
              här processen har varit att det måste vara tydligt vad som gäller.
              Det är inte okej att sms:a, det är inte okej att facebooka och
              det är inte okej att twittra när man kör bil. Den förändringen
              vill regeringspartierna inte göra.
            </seg>
            <seg n="65e8fa10">
              Sedan återkommer Lars Tysklind med en bra fråga: Okej för detta
              med att sms:a, twittra och facebooka vid ratten, som vi vet är
              så farligt, men vill ni ändå skärpa lagstiftningen om vårdslöshet
              i trafiken när det gäller andra saker?
            </seg>
            <seg n="3e4ff8c7">
              Javisst, det kan vi väl göra. Om det skulle råda otydlighet om
              att man inte får läsa böcker när man kör bil, som Rådhström var
              inne på, eller läsa tidningen när man kör bil kan vi skärpa lagstiftningen.
              Mig veterligt är det inte något stort problem i den svenska biltrafiken.
              Däremot vet vi att 60 procent av bilförarna har kört bil och talat
              i mobiltelefonen utan handsfree och att var fjärde bilförare har
              sms:at och kört bil samtidigt. Det är något som vi vet är mycket
              farligt. Det är därför vi måste lagstifta om den saken.
            </seg>
          </u>
          <note type="speaker" n="a3ed7491">
            Anf. 80 LARS TYSKLIND (FP) replik:
          </note>
          <u who="Q6217745" xml:id="i-38a5794bc001bfd2-9" n="11e2d4aa">
            <seg n="53e5a1c8">
              Fru talman! Jag brukar inte rasa så väldigt mycket mot saker
              och ting. Jag försöker lyssna, och det vet Anders Ygeman mycket
              väl. Det tillhör inte min personlighet att rasa omkring så mycket.
            </seg>
            <seg n="6db6fe8d">
              Jag uppfattar svaret på min fråga så att Anders Ygeman är positiv
              till att regeringen återkommer under 2013 med förändringar i trafikförordningen
              så att vi kan få en bättre normering kring vårdslöshet i trafik
              och att det innefattar olika tekniska saker, till exempel mobiltelefoni.
              Jag kan inte se något annat än att det var svaret.
            </seg>
          </u>
          <note type="speaker" n="79641c5a">
            Anf. 81 ANDERS YGEMAN (S) replik:
          </note>
          <u who="Q3375050" xml:id="i-1417e51351cf7d56-2" n="1fd68285">
            <seg n="167dd16d">
              Fru talman! Som jag försökte tydliggöra i mitt inlägg i talarstolen
              har vi haft den här diskussionen med regeringen, och regeringen
              har varit helt tydlig mot oss. Den så kallade skärpning som Lars
              Tysklind pratar om kommer inte att göra det olagligt att sms:a
              vid bilkörning. Det är huvudpoängen. Det är därför vi i dag går
              fram i riksdagen och gör det tydligt att det inte är okej att
              sms:a, twittra eller uppdatera Facebook vid ratten.
            </seg>
            <seg n="e951bde2">
              Om regeringen sedan återkommer till riksdagen med andra skärpningar
              av lagstiftningen om vårdslöshet i trafik för att komma till rätta
              med läsandet av tidningar och böcker, som Rådhström var inne på,
              är vi beredda att diskutera det.
            </seg>
            <seg n="581c5f93">
              Men här i dag tar vi det steg som inget av de fyra allianspartierna
              är berett att ta, nämligen att tydligt säga att det inte är okej
              att sms:a, twittra eller facebooka samtidigt som man framför ett
              fordon i Sverige. Det är precis samma lagstiftning som resten
              av Europas länder redan har sedan länge.
            </seg>
          </u>
          <note n="42db8b91">
            Överläggningen var härmed avslutad.
          </note>
          <note n="2ddbcacc">
            12 § Inkomstskatt
          </note>
          <note n="566a1717">
            Föredrogs
          </note>
          <note type="speaker" n="0ec06b1e">
            Anf. 82 PETER PERSSON (S):
          </note>
          <u who="Q6043655" xml:id="i-204101ab2cbc9b07-0" n="6d1e36e2">
            <seg n="183c01ab">
              Fru talman! Inledningsvis vill jag yrka bifall till reservation
              1 men samtidigt säga att jag naturligtvis instämmer i alla socialdemokratiska
              reservationer. Dock avstår vi från votering för att spara tid
              i kammaren.
            </seg>
            <seg n="5b6d8f6c">
              För drygt 20 år sedan genomförde vi en omfattande skattereform
              i vårt land. Det var Socialdemokraterna, Folkpartiet och senare
              Centerpartiet som bar fram reformen. Den handlade om likformighet,
              neutralitet och skatt efter bärkraften. Det var ledorden i reformen.
            </seg>
            <seg n="51564e5b">
              Skatteteknik var naturligtvis ett inslag. Det var en politik
              som gagnade sparande och fördyrade lån. Det handlade också om
              att skaffa ett skattesystem med låga administrativa kostnader
              och som bidrog till en bra fördelningspolitik. Men det viktigaste
              av allt med skattepolitik handlar inte om tekniker utan om skattepolitikens
              grund, som är att skaffa de gemensamma resurser som behövs för
              att finansiera ett utvecklat välfärdssamhälle. Vi socialdemokrater
              vill det därför att en gemensamt finansierad och behovsfördelad
              välfärd skapar ett annat och ett bättre samhälle. Den skattefinansierade
              välfärdens växande omfattning har gett människor möjlighet att
              växa. Det handlar om barnen med alltifrån barnavård och hälsovård
              till förskola och skola. Det handlar om utbildningens möjlighet
              för de många människor som förr aldrig kom i närheten av att följa
              sin lust. Det handlar om sjukvården som ger oss alla en trygghet
              när det oförutsedda kan inträffa. Det handlar om att ålderdomen
              ska få tillbringas i värdighet. När de mest omfattande krämporna
              sätter in finns det hjälp för alla.
            </seg>
            <seg n="fc63e567">
              Det handlar också om de plötsliga förändringar som kan ske när
              som helst i livet att den svåra sjukdomen drabbar dig eller att
              jobbet rycks undan. Att vi har ett samhälle baserat på ett sådant
              skatteuttag att vi kan fullgöra alla dessa uppdrag är grunden
              för att människor ska kunna känna trygghet.
            </seg>
            <seg n="b013ffe5">
              Länder med högre skattekvot, som Sverige, använder mer resurser
              till välfärd och har en jämnare inkomstfördelning än andra länder
              med begränsade välfärdssystem. Höga skatter skapar förutsättningar
              för mindre klyftor.
            </seg>
            <seg n="14fe8588">
              Fru talman! Det behövs i dag en ny, bred parlamentarisk översyn
              av skattepolitiken. Skälet är främst att ett stort antal avsteg
              har gjorts sedan reformen genomfördes. Momsen är inte längre enhetlig.
              Investeringar i fastigheter beskattas mindre än andra kapitalinvesteringar.
              Pensionärer, arbetslösa och sjuka betalar mer skatt. Det så kallade
              jobbskatteavdraget är orättvist i sin konstruktion, och utfallet
              är mycket tveksamt.
            </seg>
            <seg n="39c752cc">
              Ett lika vägande skäl till att den här kammaren nog måste börja
              diskutera ansvaret för välfärdens finansiering är skatteandelen
              som var ungefär 50 procent av bnp 20062007 och som 2016 kommer
              att nedbringas till 44 procent. Detta sker samtidigt som Konjunkturinstitutets
              senaste rapport för våren 20152017 pekar på behov av budgetförstärkningar
              på nästan 30 miljarder kronor. Konjunkturinstitutet säger: Ska
              man realsäkra de offentliga utgifterna och också lägga till att
              den offentliga konsumtionen ökar i takt med antalet barn och äldre
              och att barnbidrag och andra sociala överföringar följer priser
              krävs det budgetförstärkningar och skattehöjningar på 70 miljarder
              kronor. Jag upprepar: 70 miljarder kronor.
            </seg>
            <seg n="99d2c0af">
              Bortom Finansdepartementets kalkyler, forskning i laboratorier,
              finns det en annan verklighet. Den verkligheten handlar om trygghet
              på förskolan för alla barn. Lusten i lärandet för både de yngre
              och de äldre barnen i skolan lockas fram genom att det finns tillräckligt
              många pedagoger.
            </seg>
            <seg n="c2997a1d">
              Den berättigade kvaliteten i omsorgen om de gamla eller om dem
              som inte alltid haft tur i livet, som den svårt sjuke och den
              funktionshindrade med behov av personlig assistans det är alla
              dessa människor och alla dessa situationer i livet som skattepolitiken
              faktiskt handlar om.
            </seg>
            <seg n="b9039b69">
              Jag har som absolut uppfattning att i den tid vi kan överblicka
              måste dessa samhälleliga behov väga avsevärt mycket tyngre än
              ett behov att öka den privata konsumtionen för den som mitt i
              livet har lyckan att ha ett jobb, vara frisk och ha det tryggt
              runt omkring sig.
            </seg>
            <seg n="94f773c3">
              Visst är det väl ändå så, fru talman, att vi som för stunden
              är friska och i arbete har i uppdrag att bära samhällssolidariteten
              vidare. Ytterst handlar skattepolitiken om detta för oss socialdemokrater.
            </seg>
          </u>
          <note type="speaker" n="e5f7f5c0">
            Anf. 83 MATS PERTOFT (MP):
          </note>
          <u who="Q6043976" xml:id="i-7bef1cec00878ea5-0" n="8cd74a21">
            <seg n="573a8a03">
              Herr talman! I dag debatterar vi ett betänkande från skatteutskottet
              om inkomstskatter. Jag vill börja med att yrka bifall till Miljöpartiets
              reservation 13. Jag står naturligtvis bakom övriga reservationer,
              men för tids vinnande behöver vi inte votera om allting.
            </seg>
            <seg n="e6c6cd75">
              Jag ska ta upp tråden från föregående talare. Jag tycker att
              det här med en bred skatteöversyn är en viktig fråga. Vi hade
              den debatten för ett år sedan här i kammaren. Jag noterade då
              i replikskiftena att det verkade som att alla partier i den här
              kammaren utom Moderaterna var intresserade av en skatteöversyn.
              Det vore intressant att veta hur det står till nu. Det är ändå
              över 20 år sedan den här stora skattereformen kom, och jag tycker
              att det verkar som att ju längre tid som går desto mer glans faller
              över den och desto mer blir den omhuldad och får storslagna ord
              sagda om sig. Men sedan dess över 500 undantag. Samhället har
              förändrats, och allt fler samhällsaktörer inser behovet av en
              bred skatteöversyn, inte bara politiker, inte bara partier. Det
              frågas ganska brett om detta.
            </seg>
            <seg n="733de883">
              När vi har diskuterat det här i kammaren har det förts fram från
              motståndarens sida att vi först måste vara överens. Men, snälla
              nån, en översyn handlar väl om att man inte är överens och så
              sätter man sig ned vid ett runt bord och pratar tillsammans tills
              man blir överens. Eller också blir man inte överens, och då blir
              det inget slutresultat.
            </seg>
            <seg n="81b0eb4b">
              Jag menar att det här är viktigt. Från Miljöpartiets sida anser
              vi att behovet av en bred skatteöversyn är stort, framför allt
              av en översyn där alla politiska partier i den här kammaren deltar.
              Sedan får man se om man kommer fram till ett resultat. Då blir
              det en reform.
            </seg>
            <seg n="91712429">
              Men man måste börja, måste våga ta steget och ta tag i den komplexitet
              som verkligheten är, där vi har lagt in det ena undantaget efter
              det andra under dessa mer än 20 år. Då får vi även lägga in något
              som vi naturligtvis betonar från Miljöpartiets sida, nämligen
              miljöfrågorna, skatterna som verktyg för att styra mot ett ekologiskt
              hållbart samhälle.
            </seg>
            <seg n="92a107e8">
              Allt det här är en viktig bit för Sveriges framtid. Jag undrar
              ju var de olika borgerliga partierna står. Jag betonar borgerliga
              partier, och jag pratar inte om Alliansen nu, för jag utgår från
              att varje parti har egna åsikter i denna fråga. Så lät det i alla
              fall för ett år sedan. Det vore intressant att veta om vi skulle
              kunna komma fram till att börja en sådan process, helt förutsättningslöst,
              sätta oss ned och diskutera i ett parlamentariskt sammanhang för
              att se om vi kan komma fram till gemensamma nämnare. Kan vi komma
              fram till några grundförutsättningar för att se över Sveriges
              skattesystem?
            </seg>
            <seg n="daa452f2">
              Det är ju så att inga avtal håller för evigt. Säg att vi gjorde
              en jättereform på 90-talet; det är väldigt trevligt. Men det var
              ett tag sedan. Vi vill alltså ha ett skattesystem i det här landet
              som håller i 20 år till. Då måste man nog börja det arbetet nu.
              Det är min fråga till kommande talare i den här debatten.
            </seg>
            <seg n="a309be26">
              Jag vill ta upp en annan fråga, som jag också yrkade på, nämligen
              reseavdrag. Jag har nämnt det här tidigare, men jag har aldrig
              fått något riktigt svar från regeringssidan. Alliansregeringen
              har ju gjort det till sitt mantra att prata om och bekämpa skattefusk.
              Men när det gäller reseavdrag verkar ni vara konstant blinda.
              Jag menar: Hur försvarar ni egentligen ett system där 50 procent
              fuskar till sin egen favör? Skulle ni acceptera ett sådant skattesystem,
              med 50 procent fusk och till sin egen fördel?
            </seg>
            <seg n="40409816">
              Vi har i dag ett reseavdragssystem med rötter i 20-talet. Det
              är ganska länge sedan. Det är betydligt längre sedan än till exempel
              skatteöversynen som jag nyss talade om.
            </seg>
            <seg n="50930bf3">
              Det här reseavdragssystemet bygger alltså på ett ensidigt gynnande
              av ett fordonsslag, bilen. Jag kan säga att jag personligen gynnas
              av det. Jag bor långt ute på landet och är beroende av bil för
              att ta mig någonstans, även till närmaste affär. Men ska man verkligen
              ha ett system i dagens Sverige som ensidigt gynnar ett transportslag?
            </seg>
            <seg n="c96d7d22">
              Dessutom vet vi från uppföljningar att det också gynnar bara
              ett kön. Det är väldigt tydligt att det är högavlönade män som
              bor i storstadsnära regioner, framför allt i Sörmland och i Uppsala,
              som gör de flesta avdragen. Det är inte i glesbygden.
            </seg>
            <seg n="fa1a3be6">
              Från Miljöpartiets sida menar vi att det här är en viktig fråga
              att ta tag i ur rättvisesynpunkt och ur resandesynpunkt. Ett annat
              system, som vore avståndsbaserat och fordonsneutralt jag pratar
              inte om att gynna kollektivtrafiken, även om jag skulle gilla
              det skulle antagligen enligt beräkningar öka kollektivtrafikandelen
              betydligt.
            </seg>
            <seg n="b7c7caf7">
              Det jag menar är att vi i dag i Sverige har ett system som ensidigt
              gynnar ett transportslag, som i sitt utfall ensidigt gynnar högavlönade
              män i storstadsnära regioner. Det är ju inte värdigt ett modernt
              samhälle. I Helsingforssregionen hindrar det dessutom en ordentlig
              trafikutveckling, för det korkar igen alla vägar. Oberoende av
              hur många förbifarter Alliansen kommer att bygga korkar det igen
              vägarna. Det hindrar ju en effektiv trafikutveckling i den här
              regionen.
            </seg>
            <seg n="8da27667">
              Där skulle jag gärna vilja fråga: Tänker den här alliansen ta
              frågan om skattefusk på allvar och starta ett arbete för att byta
              reseavdragssystem till ett fordonsneutralt och avståndsbaserat
              system som många av våra grannländer har, till exempel Danmark,
              Norge, Nederländerna, Tyskland eller Belgien? Kan ni tänka er
              att modernisera lite så att vi får ett system som inte ensidigt
              gynnar ett fordonsslag och kanske få bort fusket, det där fusket
              som ni annars verkar jaga till vilket pris som helst, fusk till
              50 procent med ensidigt gynnande av de 98 procent som fyller i
              blanketterna? Det finns en del att göra, och det verkar den här
              alliansregeringen, som så gärna pratar om fusk, ha glömt bort
              totalt.
            </seg>
            <seg n="47864cb3">
              Med dessa ord, herr talman, yrkar jag än en gång bifall till
              reservation 13.
            </seg>
          </u>
          <note type="speaker" n="2743f017">
            Anf. 84 THORALF ALFSSON (SD):
          </note>
          <u who="Q5546459" xml:id="i-bf6a28a3dc389470-0" n="b643bf80">
            <seg n="e30d0c98">
              Herr talman! I dag behandlar vi betänkandet om inkomstskatter,
              SkU16. Innan jag går in på våra reservationer tänkte jag säga
              några andra allmänna ord.
            </seg>
            <seg n="65429c06">
              Inkomstskatter och indirekta skatter på arbete är basen i finansieringen
              av vårt välfärdssystem. Det innebär att en hög sysselsättningsgrad
              är väldigt viktig för att hjulen ska snurra i vårt välfärdssystem,
              men även skattemoralen och viljan att göra rätt för sig mot samhället
              är mycket viktig.
            </seg>
            <seg n="996ae426">
              Tyvärr får vi bara fler och fler signaler om att utanförskapet
              växer i framför allt många städer. Detta sprider sig även till
              de mindre städerna. I dessa områden växer det ofta fram svart
              affärsverksamhet och i dess spår även kriminalitet, vilket leder
              till låg skattemoral och stort skattebortfall, något som Malmö
              är ett typexempel på.
            </seg>
            <seg n="a13b8547">
              Denna förändring innebär att våra myndigheter måste ges de verktyg
              och resurser som krävs för att stävja dessa svarta marknader och
              den ekonomiska brottsligheten.
            </seg>
            <seg n="c334b7bb">
              Här har vi som lagstiftare en väldigt viktig roll att fylla genom
              att skapa ett skattesystem som upplevs som framför allt rättvist
              och pålitligt av medborgarna. Tyvärr har regeringen inte alltid
              lyckats upprätthålla detta, och då tänker jag bland annat på det
              som allmänt brukar kallas pensionärsskatten. Den upplevs av många
              pensionärer som djupt orättvis, en uppfattning som vi sverigedemokrater
              också delar.
            </seg>
            <seg n="1a7f0579">
              Ett rättvist skattesystem innebär också att den som sköter sig
              och gör rätt för sig ska få vissa fördelar och rättigheter i samhället,
              till skillnad mot den som inte följer våra lagar och vårt rättssystem.
            </seg>
            <seg n="a602bbf6">
              Nu kommer regeringen tillsammans med de rödgröna, gissar jag,
              att överge den principen genom att införa subventionerad vård
              till personer som befinner sig illegalt i landet, personer som
              sannolikt inte betalar några skatter baserade på arbete.
            </seg>
            <seg n="ff16e3c2">
              Ett sådant beslut undergräver inte bara rättsmedvetandet utan
              även skattemoralen och rättvisan i vårt skatte- och avgiftssystem
              för välfärden.
            </seg>
            <seg n="92c3e9c9">
              Herr talman! När det gäller våra motioner och reservationerna
              i betänkandet vore det minst sagt svekfullt att inte ta upp den
              så kallade pensionärsskatten, då den är en av de mest orättvisa
              skatter som vi har i dag. Att våra svenska pensionärer inte har
              fått ta del av de skattesänkningar, eller jobbskatteavdrag, som
              gjorts under alliansregeringen är rent ut sagt bedrövligt.
            </seg>
            <seg n="7e651078">
              Jag tror att en stor del av svenska folket gärna hade avstått
              från delar av dessa jobbskatteavdrag om även våra pensionerade
              föräldrar eller mor- och farföräldrar fått ta del av dessa jobbskatteavdrag.
              Det är ju faktiskt dessa generationer som lagt grunden till det
              välstånd som vi kan ta del av i dag. Tyvärr håller detta välstånd
              på att krackelera genom den politik som förs i dag, och väldigt
              många människor oroar sig för den dag man ska gå i pension.
            </seg>
            <seg n="ccd5d6f5">
              Alliansregeringen har verkligen skapat ett vi-och-de-tänkande
              när det gäller beskattningen av arbetstagare och pensionärer.
              Sverigedemokraterna anser att pension är uppskjuten arbetsinkomst
              och att den därmed inte ska straffbeskattas enligt Alliansens
              modell. Sverigedemokraternas budgetförslag innebär att man på
              några års sikt utjämnar skillnaderna i beskattning av arbete och
              pension. Vi vill med andra ord successivt avskaffa den så kallade
              pensionärsskatten.
            </seg>
            <seg n="4b081bd2">
              I vår budgetmotion avsatte vi 3 miljarder kronor utöver den dryga
              miljard som Alliansen avsatte för att minska pensionärernas skattebörda.
            </seg>
            <seg n="a5d94056">
              Herr talman! Sverigedemokraterna har sett positivt på de fyra
              första stegen av jobbskatteavdraget om man då undantar att pensionärerna
              exkluderats. Utredningar har slagit fast att dessa skatteavdrag
              har varit mycket gynnsamma för att skapa nya arbetstillfällen.
              Med tanke på arbetsmarknadssituationen och de många varsel som
              vi sett under hösten och vintern har vi därför ställt oss positiva
              till ett femte jobbskatteavdrag.
            </seg>
            <seg n="19c80083">
              Ett annat förslag som också är kopplat till arbetsmarknaden är
              vårt förslag om en utökning av ROT till att även gälla för alla
              som ansvarar för K-märkta byggnader även kommuner, organisationer
              och stiftelser. Dagens allmänna ROT-avdrag kan i dag bara sökas
              av privatpersoner.
            </seg>
            <seg n="33648fc6">
              Många byggnader av kulturhistoriskt värde förvaltas i dag av
              organisationer och stiftelser, till exempel hembygdsföreningar,
              som också i många fall drabbats av minskade bidrag eller föreningsstöd
              från kommunerna. Hembygdsföreningarna fyller inte minst funktionen
              av att lyfta fram kulturarvet i det svenska samhället i vardagen.
              Sverigedemokraterna vill därför införa ett särskilt riktat kulturarvs-ROT
              för renoveringsarbete på byggnader av kulturhistoriskt värde.
            </seg>
            <seg n="06c9a156">
              I mitt anförande förra riksdagsåret när betänkandet om inkomstskatter
              debatterades tog jag upp bärplockningen och de skatteregler som
              gäller för skattefrihet. Jag tog då även upp hur bärplockare från
              Thailand och Rumänien lockats till de svenska skogarna och lovats
              just guld och gröna skogar av i många fall oseriösa företagare
              som utnyttjar möjligheten till arbetskraftsinvandring från tredje
              världen.
            </seg>
            <seg n="bf9d8084">
              Senaste sommaren blev inget undantag. Nu har vi kunnat se hur
              personer från Kamerun har utnyttjats av en oseriös företagare
              för skogsplantering. Jag är säker på att det finns flera exempel
              på att reglerna för arbetskraftsinvandring används för att utnyttja
              människor som kommer hit med tillfälliga arbetstillstånd.
            </seg>
            <seg n="f4fb0a43">
              En åtgärd för att minska detta missbruk kan vara att höja gränsen
              för skattefriheten vid bärplockning och dylikt, som i dag ligger
              på 12 500 kronor per år.
            </seg>
            <seg n="d87928d6">
              Herr talman! En annan fråga som vi vill ta upp gäller förmånstagare
              till pensionsförsäkringar. Det är orimligt att man inte har friheten
              att välja förmånstagare fullt ut.
            </seg>
            <seg n="efb08d00">
              Enligt inkomstskattelagen får i dag make, maka, sambo, inklusive
              före detta makar och sambor, barn och makes och sambos barn vara
              förmånstagare till pensionsförsäkringar, men inte barnbarn, syskon,
              syskonbarn eller andra familjemedlemmar. Detta gäller såväl privata
              försäkringar som tjänstepensionsförsäkringar och berör ofta stora
              penningbelopp. Saknas förmånstagare går pengarna till försäkringskollektivet.
            </seg>
            <seg n="92096c3e">
              Familjebildningarna kan i dag se ut på många olika sätt, vilket
              medför problem med nuvarande regler. Även i traditionella familjebildningar
              kan nuvarande regler leda till olyckliga konsekvenser. Det innebär
              att barnbarn, syskon, syskonbarn eller andra familjemedlemmar
              inte får komma i fråga som förmånstagare. Konsekvensen blir en
              kraftig inskränkning av vissa medborgares frihet. Exempelvis kan
              ensamstående utan barn inte sätta in någon förmånstagare, vilket
              med tanke på att det rör sig om ett privat sparande är helt orimligt.
              Dessutom skulle en situation kunna uppkomma där försäkringstagaren
              får låta pengarna gå vidare till sin sambos barn men inte till
              sina egna barnbarn eller syskonbarn, vilket kan vara aktuellt
              om det egna barnet avlidit.
            </seg>
            <seg n="4fc61b4a">
              Med anledning av det anförda anser jag att det är hög tid att
              ändra lagen och utvidga möjligheten att välja förmånstagare.
            </seg>
            <seg n="3158abdd">
              Herr talman! I går uppvaktades skatteutskottet av sjöfartsnäringens
              parter, och den bild av svensk sjöfart som målades upp är inget
              annat än dyster. Ett antal viktiga punkter lyftes fram som alla
              har kopplingar till beskattning av sjöfarten och de som jobbar
              inom sjöfartsnäringen. I en av våra motioner har vi just lyft
              fram att undantagen i dubbelbeskattningsavtalen inte blir tillämpliga
              när fartyg flaggas ut, vilket stänger arbetsmarknaden för svenska
              sjömän. Här instämmer vi i vår reservation med sjöfartsnäringens
              önskemål om förändrade regler.
            </seg>
          </u>
          <note n="1ec4b343">
            Därmed, herr talman, yrkar jag bifall till våra reservationer
            3, 4, 9 och 14.
          </note>
          <note type="speaker" n="ac24a354">
            Anf. 85 JACOB JOHNSON (V):
          </note>
          <u who="Q5888881" xml:id="i-a49b2dfef78f8aae-0" n="352bdbc7">
            <seg n="4418fe4b">
              Herr talman! Det har nu gått mer än 20 år sedan den så kallade
              stora skattereformen i början av 1990-talet. Mycket har hänt,
              och inte minst har den borgerliga regeringen genom sina olika
              avdrag undergrävt den ursprungliga tanken om ett enkelt och robust
              skattesystem. Den största förändringen är jobbskatteavdraget,
              som i avsevärd utsträckning finansierats genom försämringar i
              de sociala trygghetssystemen för sjuka, arbetslösa och fackföreningsmedlemmar.
              Vänsterpartiet menar, liksom Socialdemokraterna, Miljöpartiet,
              de fackliga organisationerna, Finanspolitiska rådet, Konjunkturrådet
              och många enskilda samhällsdebattörer att det är dags för en ny
              översyn av skattesystemet.
            </seg>
            <seg n="79464e51">
              Till exempel LO beskrev för något år sedan viktiga frågor att
              beakta i en sådan översyn. Välfärdens finansiering ska tryggas,
              näringslivets villkor bör vara generella, den ekonomiska politiken
              ska vara rättvis och rationell, en samlad strategi för miljöbeskattning
              bör formas och internationaliseringen kräver ökat samarbete på
              skatteområdet.
            </seg>
            <seg n="ea6168ad">
              Det ligger enligt min åsikt mycket i dessa synpunkter, men utan
              att låsa sig fast vid sådana ingångar kan man konstatera att de
              är bra exempel på frågeställningar som behöver belysas.
            </seg>
            <seg n="877a6f2a">
              Utskottsmajoriteten avvisar dock en bred parlamentarisk översyn,
              bland annat med hänsyn till den sittande Företagsbeskattningskommittén
              och beredningen av EU-kommissionens meddelande om momsens framtid.
              Jag menar att dessa arbeten inte ska stå i vägen för en översyn.
              Det kommer alltid att finnas olika aktuella skattefrågor som bereds
              för tillfället, men de kan inte förhindra nya tag. Jag kan i övrigt
              instämma i vad Peter Persson och Mats Pertoft har sagt i denna
              fråga. De har argumenterat väl. Dessutom argumenterade Mats väl
              vad gäller reseavdraget. Jag passar på att säga det nu eftersom
              jag inte har för avsikt att ta upp frågan igen.
            </seg>
            <seg n="01576607">
              Herr talman! En av de obalanser, för att inte säga orättvisor,
              som den borgerliga regeringen infört är den högre skatten på pensioner,
              arbetslöshetsersättning, föräldraförsäkring och sjukersättning.
              Det är inte rimligt att pensionärer, arbetslösa och sjuka ska
              betala en högre skatt än de som arbetar. Det handlar om beskattning
              på uppskjuten lön och på försäkringsersättningar. Dessutom har
              till exempel en pensionär redan gått ned avsevärt i inkomst vid
              pensionen. Varför ska han eller hon dessutom betala mer i skatt
              än den yrkesaktive? Om man efter ett långt, ofta slitsamt, yrkesliv
              har ålderspension, alltså uppskjuten lön, betalar man mer skatt
              än den som har inkomst av lön. Än värre blir det för den som har
              blivit arbetslös och har ersättning från a-kassa eller har förtidspension.
              Då blir skillnaden i beskattning ännu högre. Samma sak gäller
              den som är hemma för att ta hand om sina barn och har ersättning
              från föräldraförsäkringen. Detta är djupt orättvist, orättfärdigt
              och innebär naturligtvis inte att skatt tas ut efter bärkraft.
              Därför borde skattesystemet ändras så att lika inkomster beskattas
              lika oavsett var inkomsterna kommer från.
            </seg>
            <seg n="198ee85a">
              Och inte har skattesystemet förenklats. År 2006 fanns det bara
              en skattetabell som visade hur mycket skatt man skulle betala
              på sin inkomst oberoende om det var lön, pension etcetera. I dag
              finns sex olika tabeller. Här har en ny regering verkligen ett
              regelförenklingsarbete att ta itu med. Med detta yrkar jag bifall
              till reservation 2.
            </seg>
            <seg n="f09d5677">
              Herr talman! Den svenska kollektivavtalsmodellen bygger på starka
              parter på ömse sidor. Arbetsmarknadens parter ansvarar för lönebildningen
              och bär huvudansvaret för övrig reglering av arbetslivet och för
              att lösa tvister som uppstår på arbetsplatserna. Om denna modell
              ska fungera väl och behålla sin legitimitet måste den fackliga
              organisationsgraden och den fackliga närvaron i arbetslivet vara
              hög.
            </seg>
            <seg n="f065710a">
              En av de första saker som regeringen genomförde när den kom till
              makten hösten 2006 var att slopa skattereduktionen för medlemsavgifter
              i facklig organisation. Motsvarande rätt för arbetsgivares medlemskap
              i arbetsgivarorganisation lämnades dock orörd. Det är en inkonsekvens
              med en tydlig ideologisk udd riktad mot fackföreningsrörelsen.
              För Vänsterpartiet, som värnar den svenska kollektivavtalsmodellen,
              är det självklart att se rätten att göra skatteavdrag för medlemskap
              i facklig organisation som samhällsnyttig och därmed som en legitim
              kostnad för staten. En avdragsrätt om 25 procent för medlemsavgift
              i facket bör därför återinföras.
            </seg>
            <seg n="5f6e47ee">
              Efter regeringens tillträde 2006 minskade antalet medlemmar i
              a-kassorna med en halv miljon på två år. Därefter har en viss
              återhämtning skett. I höstas var 400 000 färre medlemmar i en
              a-kassa än vid regeringens tillträde detta samtidigt som arbetskraften
              i åldern 1664 år hade ökat med 466 000 personer. Tillsammans medför
              det att den andel av arbetskraften som är medlem i en a-kassa
              har minskat från ca 85 procent till under 70 procent.
            </seg>
            <seg n="144111cd">
              Det stora medlemsbortfallet är en följd av regeringens drastiska
              höjningar av medlemsavgifterna till a-kassorna och försämrade
              ersättnings- och kvalificeringsvillkor. De höjda medlemsavgifterna
              orsakas av att regeringen har infört nya avgifter som a-kassorna
              tvingas betala in till staten först en förhöjd finansieringsavgift
              och därefter den så kallade arbetslöshetsavgiften. Löntagarna
              finansierar arbetslöshetsförsäkringen i sin helhet, dels genom
              arbetsmarknadsavgiften som arbetsgivaren betalar in till staten
              men som i grunden är avstått löneutrymme, dels genom finansieringsavgiften
              och arbetslöshetsavgiften som a-kassorna betalar in till staten.
            </seg>
            <seg n="0feae3fe">
              År 2006 finansierade arbetsmarknadsavgiften ca 88 procent och
              medlemsavgifterna ungefär 12 procent av den utbetalda ersättningen
              från försäkringen. Vid årsskiftet 2007 höjde regeringen finansieringsavgiften.
              Det innebar att a-kassorna var tvungna att drastiskt höja sina
              medlemsavgifter och att medlemsavgifternas andel av finansieringen
              av den utbetalda ersättningen ökade till drygt 60 procent 2007,
              alltså en dramatisk ökning från 12 procent året innan. Den förhöjda
              finansieringsavgiften var inte påkallad av finansiella skäl. År
              2007 gick arbetslöshetsförsäkringen med ett överskott på 28 miljarder
              kronor.
            </seg>
            <seg n="5241df75">
              Det utrymme i statsbudgeten som höjningen av medlemsavgifterna
              och de sänkta ersättningsnivåerna i arbetslöshetsförsäkringen
              skapade har regeringen i praktiken använt för att finansiera en
              stor del av det så kallade jobbskatteavdraget. Personer med inkomster
              från a-kassa, pensioner, sjukförsäkring eller annan socialförsäkring
              är inte berättigade till avdraget. Regeringen låter alltså a-kassornas
              medlemmar finansiera skattesänkningarna genom överuttag av avgifter.
            </seg>
            <seg n="07312914">
              Vänsterpartiet vill att alla ska ha råd att vara med i en a-kassa
              och att arbetslöshetsförsäkringen ska vara solidariskt finansierad.
              Det är både ekonomiskt möjligt och politiskt rimligt att återskapa
              en solidarisk finansiering av arbetslöshetsförsäkringen. Med sänkta
              medlemsavgifter sänks tröskeln för att gå med i en a-kassa mest
              för dem som har stort behov av försäkringen. Om arbetslöshetsavgiften
              avskaffas kommer ingen att behöva betala mer än ca 100 kronor
              i månaden i medlemsavgift till sin a-kassa.
            </seg>
            <seg n="b7df2e92">
              Vi vill också införa avdragsrätt för medlemsavgiften till a-kassan.
              Minskade kostnader för att vara medlem i en a-kassa tillsammans
              med förbättrade kvalificerings- och ersättningsvillkor är det
              effektivaste sättet att skapa en inkomstförsäkring som alla med
              fast förankring på arbetsmarknaden kan få ersättning från vid
              arbetslöshet. Arbetslöshetsavgiften ska därför avskaffas och en
              avdragsrätt om 40 procent för medlemsavgift till a-kassan ska
              återinföras. Med detta yrkar jag bifall till reservation 12.
            </seg>
          </u>
          <note type="speaker" n="959bf439">
            Anf. 86 FREDRIK SCHULTE (M):
          </note>
          <u who="Q6169540" xml:id="i-190c9fa43a7bf092-0" n="5d8ea0c1">
            <seg n="3bab558e">
              Herr talman! I veckan fick jag en ny kompis, en ny Facebook-friend.
              Det kanske inte är så spännande, men den här gången tyckte jag
              att det var lite kul, för det var en syssling till mig, en syssling
              som jag aldrig har träffat, en amerikansk släkting. Min gammelmorfar
              var bror till hennes gammelfarfar. För 100 år sedan var det ju
              mer än en miljon svenskar som lämnade Sverige för att åka till
              USA och söka lyckan, the American dream. Det gjorde människor
              i hela Europa.
            </seg>
            <seg n="8c564cdc">
              De som stannade kvar byggde ett lite annorlunda samhälle, ett
              samhälle där man var lite mer medkännande och där alla människor,
              inte bara de som lyckades, också skulle ha en chans, och vi skapade
              på så sätt välfärdsstaten. I någon mening har man nu i tre generationer
              i den fria världen kunnat se två olika visioner och modeller för
              det goda samhället den amerikanska drömmen och den europeiska
              drömmen. Det finns väl de som har sett en tredje modell också,
              kanske någon av dem som har talat tidigare, men den har de flesta
              av oss andra varit väldigt skraja för. Det har i tre generationer
              i den fria och öppna världen funnits två visioner för hur man
              ska bygga framtiden.
            </seg>
            <seg n="9180514d">
              I dag kan man konstatera att de två drömmarna i stor utsträckning
              har gått till spillo och ligger i tusen bitar på golvet. Det kanske
              är hårda ord, men krisen har inneburit att stora delar av västvärlden
              på ett ganska fundamentalt plan har fått omvärdera det samhälle
              vi lever i.
            </seg>
            <seg n="2674f6ab">
              I USA lever inte längre the American dream. USA har mer och mer
              blivit som Downton Abbey, där fattigdom och rikedom är något man
              ärver. Den medkännande välfärdsstat som vi har i Europa har mer
              och mer börjat kollapsa under sin egen tyngd och klarar inte längre
              att leva upp till de åtaganden man har lovat medborgarna. Man
              har inte tillväxt. Ekonomins hjul snurrar inte. Flera länder i
              Europa blir faktiskt fattigare och fattigare för varje år.
            </seg>
            <seg n="798bf27e">
              Överallt i Europa sparar man. I Danmark sparar man. I Tyskland
              sparar man. I Holland sparar man. I Italien sparar man. I Grekland
              sparar man. I Frankrike ska man spara 250 miljarder kronor för
              att klara ett underskott på 3 procent. Detta kan låta som en väldigt
              dyster beskrivning och nästan verklighetsfrånvänd för oss här
              i Sverige. Det är beroende på att vi är undantaget. Vi i Sverige
              har klarat oss undan både de nästan oöverstigliga klassklyftor
              man har fått i Europa och den ekonomiska implosion som resten
              av Europas välfärdsstater har drabbats av. På det sättet lever
              här i Sverige fortfarande drömmen om ett bättre samhälle i framtiden.
              På det sättet är Sverige en förebild för världen.
            </seg>
            <seg n="aae801ae">
              Vi ska inte skönmåla och låta påskina att vi inte har några problem
              här. Vi har problem med arbetslöshet och med en skola som fortfarande
              inte visar tillräckligt bra resultat. Vi har integrationsproblem.
              Vi har problem med ett rättsväsen som inte klarar av att lösa
              brott och så vidare. Men drömmen om ett samhälle som blir lite
              bättre för var dag som går lever fortfarande kvar i Sverige.
            </seg>
            <seg n="b9ef8749">
              Vi har trots krisen som har drabbat hela västvärlden kunnat se
              hur vi har fredat välfärden och till och med utvecklat den. Tillväxten
              har varit starkast i Sverige i hela västvärlden. Vi har trots
              krisen kunnat se en sysselsättningsökning i Sverige. Vi har faktiskt
              fått se minskade klyftor. Under de senaste sju åren då vi har
              haft en alliansregering har klyftorna minskat med 3 procent mätt
              med Gini-koefficienten, alltså det sätt på vilket man mäter klyftorna.
              Och vi har klarat av att göra detta och samtidigt sänka skatterna
              ganska kraftfullt.
            </seg>
            <seg n="c67e5285">
              Om det är någonting som vi är överens om i denna kammare är det
              att vi har fått se kraftigt sänkta skatter under de senaste åren.
              Jag skulle vilja säga att det faktiskt är tack vare just det som
              vi har kunnat klara av att se denna positiva utveckling. Vi har
              i dag inte längre världsrekord i höga skatter. Detta tycker jag
              är någonting mycket positivt eftersom det har gjort att människor
              får mer makt över sin egen vardag och över de resurser som de
              själva producerar. Vi kan framför allt se att denna egenmakt som
              vi har stärkt har stärkts hos låg- och medelinkomsttagare. Alla
              som jobbar har kunnat få se hur deras skatter har sänkts med nästan
              2 000 kronor i månaden. Det är en extra månadslön varje år.
            </seg>
            <seg n="7f3d226d">
              Detta är viktigt därför att om man tittar på de flesta människors
              hushållskassa är skatten den absolut största utgiften. Den är
              större än kostnaden för mat, den är större än klädkontot och den
              är större än hyran. Det är också det konto som man inte kan påverka.
              Man kan inte styra hur mycket skatt man betalar eftersom vi har
              beslutat om det här. Det är någonting som man måste betala därför
              att allt annat vore brottsligt.
            </seg>
            <seg n="69eaf69d">
              Detta har vi lyckats göra genom att göra det mer lönsamt att
              arbeta. Det lönar sig att gå till jobbet kontra att leva på bidrag
              därför att jobb alltid är viktigare och bättre än bidrag. Att
              få stå på egna ben, att få försörja sig själv, att känna att man
              är delaktig i samhället och att man bidrar är det som samhället
              bygger på. Det är det som vi måste bygga framtiden på.
            </seg>
            <seg n="9b54061e">
              Men vi är inte klara än. Vi har fortfarande en lång väg att gå.
              Jag kan som exempel ta ett vårdbiträde som tjänar 24 000 kronor
              i månaden. Om hon går från att leva på försörjningsstöd, eller
              socialbidrag som det ofta kallas i folkmun, innebär det att hon
              får en löneökning på inte ens 50 procent. Om hon går från a-kassa
              och arbetslöshet får hon en löneökning på 24 procent. Och om hon
              går från att vara sjukskriven till att jobba får hon bara 18 procent
              i löneökning. Skillnaden är fortfarande mycket liten mellan att
              jobba och att inte jobba, och vi kan inte bygga ett samhälle på
              att det inte lönar sig att arbeta. Vi kan inte bygga en framtid
              på det. Det är just för att vi har förändrat politiken i detta
              avseende som Sverige har lyckats så mycket bättre.
            </seg>
            <seg n="94180f61">
              Därför tycker vi att vi måste fortsätta denna utveckling. Vi
              måste fortsätta att sänka skatterna, och vi måste fortsätta att
              göra så att vårdbiträdet känner att det faktiskt lönar sig att
              arbeta.
            </seg>
            <seg n="ba1bf78b">
              Men vi måste också framgent sänka andra skatter. Vi måste se
              till att det är färre människor som betalar statlig inkomstskatt.
              Det är inte bara höginkomsttagare som betalar den statliga inkomstskatten.
              27 procent av alla poliser betalar statlig inkomstskatt, 52 procent
              av alla tandläkare, 17 procent av alla brandmän och 8 procent
              av alla sjuksköterskor. Det är inte rimligt att vanligt folk ska
              behöva betala 50-procentiga marginalskatter. Det är därför den
              inriktning som vi vill fortsätta se i framtidens Sverige, alltså
              att det fortsatt ska löna sig att arbeta.
            </seg>
            <seg n="2e949184">
              Jag skulle vilja rikta mig till läktaren, men det är inte så
              många som sitter där. Jag får i stället rikta mig till tv-tittarna
              och säga följande.
            </seg>
            <seg n="b51437a0">
              Jag vet att alla där ute inte älskar Moderaterna. Jag vet att
              alla där ute inte älskar Alliansen. Vi förstår det. Vi har styrt
              Sverige i sex och ett halvt år, och vi har försökt föra en ansvarsfull
              politik. Det innebär att man inte kan vara alla till lags. Man
              fattar alltid något beslut som irriterar någon. Vi har gjort detta
              efter vår bästa förmåga och efter den inriktning som vi tror är
              bäst för Sverige, nämligen att det ska löna sig att arbeta.
            </seg>
            <seg n="14c946e6">
              Om ni inte älskar oss och om ni inte tycker om den politik som
              vi står för, titta då på det andra laget. Vad har det andra laget
              att erbjuda? Det finns inte en enda konkret punkt där de är överens
              om någonting som har bärkraft på den stora bilden i svensk politik.
              Det enda som de egentligen är överens om i detta betänkande är
              att vi ska ha en gemensam skatteöversyn, därför att de själva
              inte har förslag om hur de tillsammans vill utveckla skattepolitiken
              i framtiden.
            </seg>
            <seg n="a6bb5bad">
              De har också kommit överens om att de vill att inkomst av tjänst
              ska beskattas som pension. Men de har inte lagt fram något konkret
              förslag för hur detta ska gå till. Jag är för att sänka skatten
              för pensionärerna. Men man kan inte bara lova guld och gröna skogar.
              Man måste faktiskt också ha en konkret plan för det.
            </seg>
            <seg n="1bf5c01d">
              Herr talman! Det är till och med så illa ställt att man inte
              ens kan vara riktigt säker på att Peter Persson från Socialdemokraterna
              är överens med sin egen partiledare Stefan Löfven. Stefan Löfven
              har nämligen gått ut nu och sagt att det inte blir några skattehöjningar
              för vanligt folk och att jobbskatteavdragen inte ska tas bort.
              Han har till och med sagt att om vi inför fler jobbskatteavdrag,
              vilket vi från Alliansen vill, tänker han inte gå emot det och
              ändra sig. Peter Persson ger en mycket annorlunda bild av sakernas
              tillstånd här i talarstolen.
            </seg>
            <seg n="d7c9286c">
              Men det är trots allt så att även om de inte är överens i det
              rödgröna gänget och även om Socialdemokraterna inte vill ta bort
              jobbskatteavdraget vill Vänsterpartiet fortfarande ta bort det
              helt och fullt och ge en skattehöjning på 2 000 kronor i månaden
              för vanligt folk.
            </seg>
            <seg n="2a23f9be">
              Men även om de inte är överens om särskilt mycket är det ändå
              en sak som vi kan vara säkra på, och det är att det trots allt
              blir massiva skattehöjningar, kanske inte främst i form av inkomstskatter
              utan på andra sätt. Tillsammans har de föreslagit skattehöjningar
              bara i år på 50 miljarder. Men det är någon annan som på något
              annat sätt får ta denna smäll. Man kan inte höja skatten med 50
              miljarder och tro att folk går oberörda.
            </seg>
            <seg n="d95d56d0">
              Det är framför allt landsbygden som drabbas på grund av kilometerskatt
              och bensinskatt. Reseavdraget som Mats Pertoft vill ta bort är
              någonting som framför allt drabbar landsbygden, i motsats till
              vad Mats Pertoft påstår.
            </seg>
            <seg n="613ae6a8">
              De vill helt sänka RUT- och ROT-branschen som vi, tack vare RUT-
              och ROT-avdragen, har sett till att bygga upp. De vill ge en dubbelstöt
              mot de unga genom att ta bort den krogmomssänkning som vi har
              gjort och genom att ta bort den halverade arbetsgivaravgiften
              för unga som vi har genomfört. Det är en dubbelstöt för de unga
              som blir en nådastöt för svensk ekonomi i en tid då alla jobb
              behövs.
            </seg>
            <seg n="5661f18e">
              Herr talman! Avslutningsvis yrkar jag bifall till förslaget i
              detta betänkande. Jag skulle vilja yrka bifall till att Sverige
              fortsätter den inriktning som vi har valt, nämligen att fortsätta
              göra det lönsamt att arbeta. Vi kan inte bygga Sveriges framtid
              på någonting annat. Vi kan inte bygga Sverige starkt för kommande
              generationer på annat sätt än genom att bygga det på jobb och
              inte på bidrag.
            </seg>
          </u>
          <note type="speaker" n="dbff71f9">
            Anf. 87 PETER PERSSON (S) replik:
          </note>
          <u who="Q6043655" xml:id="i-204101ab2cbc9b07-1" n="6d1e36e2">
            <seg n="b306f8a1">
              Herr talman! Fredrik Schulte inledde på ett rätt intressant sätt.
              I fyra minuter och 50 sekunder talade han om marknadsmisslyckandet
              i USA. Han talade om den felaktiga politiken i Europa som föder
              och reproducerar fattigdom. Det var riktigt intressant i fyra
              minuter och 50 sekunder.
            </seg>
            <seg n="6218ccd6">
              Sedan for han hem hit och började med kapitel ett i Schlingmanns
              grundcirkel: Vi är utan skuld. Sverige är unikt tack vare oss
              moderater.
            </seg>
            <seg n="84e386c2">
              Sedan talade han i sju minuter om skattesänkning, skattesänkning
              och skattesänkning. Under tolv minuter nämnde han inte barn, äldre,
              skola, sjukvård och allt det som politiken handlar om och som
              vi tar in skatter för att kunna göra.
            </seg>
            <seg n="3ce2dd31">
              För Schulte är varje skatt den ledes bidrag till ofärd. Varje
              skatt som finns kan bara användas till en enda sak sänkas eller
              förgöras. Därmed är han också i verkligheten mycket nära sin stora
              förebild Anders Borg som 1992 formulerade sig på följande sätt:
              Politikens viktigaste uppgift under de närmaste tre fyra decennierna
              är att på ett rationellt och humant sätt nedmontera den generella
              välfärdspolitiken.
            </seg>
            <seg n="bd16bde5">
              Du, Schulte, och Borg är tyvärr på god väg att lyckas.
            </seg>
          </u>
          <note type="speaker" n="ed433bb3">
            Anf. 88 FREDRIK SCHULTE (M) replik:
          </note>
          <u who="Q6169540" xml:id="i-190c9fa43a7bf092-1" n="5d8ea0c1">
            <seg n="ac092836">
              Herr talman! Så har det låtit i nästan hundra år från Socialdemokraterna.
              Sänker man skatten så raserar man välfärden. Det intressanta,
              herr talman, är att vi under sju års tid har bevisat att det inte
              stämmer. Vi har sänkt skatten på ett omfattande sätt i Sverige.
              Vi har gjort det lönsamt att arbeta. Samtidigt har vi sett hur
              resurserna till välfärden har ökat. Hur förklarar Peter Persson
              den ekvationen? Hur förklarar han att vi har klarat av att sänka
              skatterna och samtidigt har fler poliser, ger en kömiljard så
              att köerna i sjukvården försvinner, ser till att vi får ett lärarlyft,
              genomför en tandvårdsreform som gör att vanligt folk kan gå till
              tandläkaren? Hur förklarar han att den ekvationen går ihop?
            </seg>
            <seg n="8460b9d4">
              Faktum är att det som Socialdemokraterna upprepat i hundra år
              inte stämmer. Det mest intressanta, och det som jag lite grann
              saknat, är när Peter Persson ska göra sin pudel. Peter Persson
              har i flera år stått i talarstolen och argumenterat för dygden
              i högskattesamhället, dygden i en höjning av skatterna och det
              bedrövliga i de jobbskatteavdrag som vi från Alliansens sida har
              genomfört.
            </seg>
            <seg n="843037b5">
              Nu har Peter Perssons egen partiledare sagt att jobbskatteavdraget
              ska få vara kvar även om vi sänker skatten ytterligare. Därför
              undrar jag: Står inte Peter Persson på sin partiledares sida?
              Tänker han göra en kupp mot Stefan Löfven på S-kongressen? Om
              olyckan skulle vara framme, kommer han då att supporta Jacob Johnson
              och Vänsterpartiet när de vill avveckla jobbskatteavdraget? Det
              vore klädsamt av Peter Persson att ge besked om var han och Socialdemokraterna
              egentligen står.
            </seg>
          </u>
          <note type="speaker" n="07af7716">
            Anf. 89 PETER PERSSON (S) replik:
          </note>
          <u who="Q6043655" xml:id="i-204101ab2cbc9b07-2" n="6d1e36e2">
            <seg n="dad2a7fa">
              Herr talman! Du är okunnig och ohistorisk, Schulte. För hundra
              år sedan sjöng Socialdemokraterna båd stat och lagar oss förtrycka,
              vi under skatter digna ner. Det var innan vi använde skatteresurserna
              till att skapa ett bättre samhälle, ett välfärdssamhälle. Skatten
              gick då till Högerns bastioner kyrkan, militären, polisen, men
              när resurserna användes annorlunda var de naturligtvis till befrämjande
              av mänsklighetens utveckling.
            </seg>
            <seg n="5823e5c5">
              Sedan gällde det jobbskatteavdraget, denna lysande sak som skulle
              skapa så mycket lycka. När Fredrik Schulte och jag debatterade
              inkomstskatterna 2011 hade vi 7 ½ procents arbetslöshet. 2012
              var 365 000 arbetslösa vi var på väg mot 8-procentsnivån. I dag
              är 420 000 arbetslösa. För varje år som gått har arbetslösheten
              stigit med 60 000, detta med fyra jobbskatteavdrag. Hur många
              fler kommer att bli arbetslösa med det femte, sjätte, sjunde?
              Det finns naturligtvis ett samband mellan hur mycket resurser
              samhället har och möjligheten till investeringar i verksamheter
              som är gemensamma. Där finns faktiskt ett samband vad gäller de
              samhälleliga orättvisor som skapas.
            </seg>
            <seg n="ffb341f8">
              Det som Alliansen kallar bidrag kallar vi rättighet. Den som
              jobbat och slitit ska ha rätt till en försäkring när man är sjuk
              eller arbetslös. Jag vill säga att det är orättfärdigt att de
              10 procent som har det sämst ställt i vårt land samlat fått se
              sina resurser sjunka med 5 procent under senare år. Det är orättfärdigt.
              Ni skapar nya och bestående klyftor i vårt land, Fredrik Schulte.
            </seg>
          </u>
          <note type="speaker" n="bc67b32b">
            Anf. 90 FREDRIK SCHULTE (M) replik:
          </note>
          <u who="Q6169540" xml:id="i-190c9fa43a7bf092-2" n="5d8ea0c1">
            <seg n="4984bff3">
              Herr talman! Jag tror att Peter Persson just höll exakt samma
              tal som han höll i Jönköpings gymnasium under valrörelsen 1969.
              Det är lätt att försöka dölja den verklighet vi nu lever i och
              försöka glömma bort den. Vi har bevisat att de argument som Peter
              Persson levererar inte längre stämmer. Vi har klarat av att satsa
              mer på välfärden trots att vi sänkt skatten. Snarare har vi tack
              vare de skattesänkningar vi genomfört gjort det mer lönsamt att
              arbeta. Sysselsättningen har ökat med nästan 200 000 människor
              trots den största kris vi sett under tre livstider.
            </seg>
            <seg n="2e3ce8d3">
              Man kan fråga sig om Peter Persson verkligen tycker att han är
              hederlig när han står här och talar om välfärden och hur välfärden
              ställs mot skattesänkningar. I själva verket är det inte för att
              finansiera välfärden som han vill höja skatten. Det är inte för
              att vi ska få fler sjuksköterskor i vården eller fler lärare i
              skolan, utan Peter Persson vill lägga pengarna på massiva utbyggnader
              av bidragssystemen. Det handlar inte om bidrag till dem som har
              det sämst ställt i samhället utan till dem med de högre lönerna.
              De ska få lite mer pengar i form av bidrag för att inte jobba.
              Den arbetslöse börsmäklaren, han som miste jobbet under finanskrisen,
              ska få 6 000 kronor mer i a-kassa. Det är mer än vad tjejen som
              jobbar som servitris i kaféet har.
            </seg>
            <seg n="d3a28e09">
              Hur förklarar han rättvisan i det? Nej, det finns ingen sådan
              rättvisa. Det finns ingen sådan koppling till verkligheten som
              Peter Persson försöker få det att låta. Därför håller han samma
              tal som 1969.
            </seg>
          </u>
          <note type="speaker" n="709fcf90">
            Anf. 91 MATS PERTOFT (MP) replik:
          </note>
          <u who="Q6043976" xml:id="i-7bef1cec00878ea5-1" n="8cd74a21">
            <seg n="e8eea3d7">
              Herr talman! Jag ska försöka ta ned debatten till dagens nivå,
              till dagens verklighet. Jag har några frågor till Fredrik Schulte
              som inte har att göra med de storslagna vyerna utan snarare handlar
              om den konkreta verklighet vi befinner oss i.
            </seg>
            <seg n="58834eb8">
              De frågor jag i mitt anförande ställde till allianspartierna,
              inklusive Moderaterna, var om de är beredda att fortsätta med
              det skattefusk som reseavdragssystemet enligt alla utvärderingar
              i dag innebär. Märk väl att jag inte sade någonting om att avskaffa
              reseavdragssystemet, som Fredrik Schulte vill låta påskina, utan
              jag föreslog att det ska ändras på samma sätt som skett i Norge.
              Norge har ganska mycket glesbygd. Den norska glesbygden verkar
              inte ha tagit skada av ändringarna.
            </seg>
            <seg n="c59636dd">
              Jag frågade också hur allianspartierna, och framför allt Moderaterna,
              ställer sig till frågan om en bred skatteöversyn. Jag noterade
              att Fredrik Schultes anförande handlade mycket om vad som har
              varit. Det var mycket självgodhet, att vi klarat oss väl, och
              det kan man ju diskutera. Var är framtiden? Det enda som sades
              om framtiden var egentligen ingenting. Är Fredrik Schulte och
              Moderaterna beredda att ta tag i framtidsfrågorna, att bygga för
              framtiden som man gjorde på 90-talet, att se över skattesystemet
              så att det ska hålla ytterligare 20 år? Är Moderaterna beredda
              att verkligen ta den diskussionen med andra partier, eller gömmer
              man sig bakom, som man säger, att det gått så bra för Sverige?
              Jag håller med om att Sverige klarat krisen bra, men vill man
              bygga framtiden eller vill man vila på lagrarna och ignorera framtiden?
              Det är det som Fredrik Schulte egentligen säger.
            </seg>
          </u>
          <note type="speaker" n="0bae3b85">
            Anf. 92 FREDRIK SCHULTE (M) replik:
          </note>
          <u who="Q6169540" xml:id="i-190c9fa43a7bf092-3" n="5d8ea0c1">
            <seg n="2ffc6e72">
              Herr talman! Min poäng var just att vi måste bygga framtiden
              på jobb, och det underlättar vi politiskt genom att fortsätta
              att föra en politik som gör att det lönar sig att arbeta, att
              fortsätta att utveckla jobbskatteavdraget och förstärka det, att
              fortsätta att höja brytpunkten för den statliga inkomstskatten
              så att vanligt folk poliser, brandmän, tandläkare och så vidare
              inte ska behöva ha 50 procent i marginalskatt. Vi måste bygga
              framtiden på jobb och inte på bidrag.
            </seg>
            <seg n="3302b651">
              Sedan har vi Mats Pertofts andra fråga, den om reseavdrag. Mats
              Pertoft påstår att reseavdraget mest gynnar de välbeställda i
              storstäderna. Jag har en fin bild i min mobil som jag ska skicka
              till Mats Pertoft. Om vi tittar på de kommuner där reseavdraget
              utnyttjas mest ser vi att det är Bollmora, Håbo, Lerum, Ale, Knivsta,
              Kungsbacka, Kungälv, Läckeberg, Säter och Orust. De har alla en
              nyttjandegrad på 35 procent eller mer. De som nyttjar reseavdraget
              minst är Helsingfors, Solna, Danderyd, Lidingö, Sundbyberg och
              Malmö. Det är alltså storstäderna som i minst utsträckning utnyttjar
              reseavdraget.
            </seg>
            <seg n="ca8e9150">
              Det är ännu ett exempel på hur den rödgröna politiken med kirurgisk
              precision slår mot landsbygden. Vi i Alliansen tycker att hela
              Sverige ska få leva. Vi tycker inte att man ska föra en politik
              bara för dem som bor på Södermalm i Helsingfors.
            </seg>
            <seg n="6244fc6a">
              Jag gillar Mats Pertoft. Jag brukar säga att han är min favoritmiljöpartist.
              Därför tycker jag att det är tråkigt att han spelar i fel lag.
              Han borde spela på vår sida i stället.
            </seg>
            <seg n="6248629b">
              Jag tror att många från Alliansen är beredda att föra en mer
              offensiv miljöpolitik. Problemet är bara att man inte kan göra
              både det och satsa på bidragen, för en offensiv miljöpolitik kan
              skada svensk konkurrenskraft. Ni måste välja. Släpp bidragen!
              Satsa på miljön! Jobba med oss i stället!
            </seg>
          </u>
          <note type="speaker" n="725c00cf">
            Anf. 93 MATS PERTOFT (MP) replik:
          </note>
          <u who="Q6043976" xml:id="i-7bef1cec00878ea5-2" n="8cd74a21">
            <seg n="06e0f5aa">
              Herr talman! Jag har inget emot att vara Fredrik Schultes favoritmiljöpartist,
              men då skulle jag gärna vilja att Fredrik Schulte lärde sig att
              lyssna på vad jag säger.
            </seg>
            <seg n="f0dde1de">
              När jag säger att det framför allt är de storstadsnära regionerna
              som har de största reseavdragen är det just storstadsnära. Det
              är Sörmland och Uppsala, eller nära Göteborg inte Helsingfors.
              Jag vet att Helsingfors har nästan noll och ligger lägst. Lyssna
              på vad jag säger i stället för att hålla på och diskutera något
              helt annat! Annars blir vi inte seriösa.
            </seg>
            <seg n="ee3dd957">
              Jag bygger mina siffror på Skatteverkets utvärdering och på WSP:s
              rapporter. De visar tydligt att man om man vill ta tag i ett stort
              skattefusksystem ska reformera reseavdragen. Det Fredrik Schulte
              pratar om är egentligen att han och alliansregeringen accepterar
              ett skattefuskande på ungefär 50 procent. Det är 50 procent av
              dem som har dessa bidrag. Ni som pratar om att ta tag i fusket
              är det bara de sjuka som ska sluta fuska? Eller är det de som
              har ganska mycket pengar och som fuskar medvetet för att tjäna
              mer pengar? Är det vad allianspolitiken går ut på?
            </seg>
            <seg n="0eab5a8f">
              Det finns system som fungerar i andra länder, bland annat i Norge.
              Det är infört av den borgerliga regeringen där. Ni vägrar titta
              på detta och påstår att det handlar om att gynna storstäder. Det
              handlar inte alls om att gynna storstäder, utan det handlar om
              att få ett fungerande system där vanliga människor kan vara säkra
              på att skattepengar går dit de ska inte hålla på och tjafsa och
              inte ens lyssna på vad era motståndare pratar om.
            </seg>
            <seg n="57a420e0">
              Jag är gärna Fredrik Schultes favoritmiljöpartist, men jag kräver
              att Fredrik Schulte lyssnar på det jag säger.
            </seg>
          </u>
          <note type="speaker" n="0585eb6f">
            Anf. 94 FREDRIK SCHULTE (M) replik:
          </note>
          <u who="Q6169540" xml:id="i-190c9fa43a7bf092-4" n="5d8ea0c1">
            <seg n="653da010">
              Herr talman! Jag lovar att jag ska lyssna på vad du säger, Mats
              Pertoft, om du svarar på mina frågor. Jag tycker att det är lite
              tråkigt att du inte svarade på det som var den stora andemeningen
              i min frågeställning, nämligen vad som är viktigast för dig miljön
              eller bidrag.
            </seg>
            <seg n="9e6dbdf5">
              Ni är till syvende och sist av samma skrot och korn som de andra
              rödgröna. Ni vill förvisso höja skatter som riktar sig mot miljöskadligt
              beteende, men ni vill använda pengarna till att bygga ut bidragssystemen.
              Det tycker jag är tråkigt. Om ni i stället skulle säga att ni
              är beredda att ta ert ansvar för svensk konkurrenskraft tror jag
              att vi skulle kunna föra en mycket bättre dialog om hur man skulle
              kunna ha en mer offensiv miljöpolitik.
            </seg>
            <seg n="486f71ee">
              Man kan inte först höja skatterna för att komma åt miljöskadligt
              beteende och sedan inte göra det mer lönsamt att arbeta eller
              stärka företagens konkurrenskraft. Det går inte ihop. Jag tycker
              att det är tråkigt, och jag önskar att Miljöpartiet hade kunnat
              tänka om. Jag tror att det finns goda förutsättningar för att
              enas med oss i Alliansen och föra just en mer offensiv miljöpolitik
              och en mer offensiv konkurrenskraftspolitik.
            </seg>
            <seg n="d3368c39">
              När det gäller vad som är en storstad och inte växer ju storstäderna,
              och det som tidigare var så att säga maxgränsen för pendlingsavstånd
              har i dag förskjutits påtagligt. Du kan bo 1020 mil från storstaden
              och fortfarande jobba här. Vi kan ta herr talmannen som exempel;
              han pendlar var dag till riksdagen. Då är det viktigt att de människor
              som gör det faktiskt har goda ekonomiska villkor. Jag är inte
              principiellt emot att se över reseavdraget och se om det fuskas
              väldigt med det, men utgångspunkten kan inte vara att vi straffar
              dessa människor så att de förlorar pengar. Då får man i stället
              hitta andra sätt att gynna dem. Tyvärr har Miljöpartiet ganska
              ofta haft den utgångspunkten.
            </seg>
          </u>
          <note type="speaker" n="7fd269a5">
            Anf. 95 JACOB JOHNSON (V) replik:
          </note>
          <u who="Q5888881" xml:id="i-a49b2dfef78f8aae-1" n="352bdbc7">
            <seg n="6d6bec1a">
              Herr talman! Jag får väl erkänna att Fredrik Schultes inlägg
              hade ett visst underhållningsvärde. Det kanske hade passat bättre
              på ett torgmöte eller i en skoldebatt än här i kammaren, men det
              erkännandet ska han väl ha. Han sjöng också skattesänkningarnas
              lov. Jag kan tänka mig att Fredrik kommer att gå långt fram i
              marschen tillbaka till nattväktarstaten.
            </seg>
            <seg n="6d7ae13d">
              Jag tycker dock kanske att Fredrik Schulte borde vara lite bättre
              påläst. Det var inget val 1969. Jag som var med kommer ihåg att
              det var 1968 och 1970, men inte 1969.
            </seg>
            <seg n="8517d710">
              Du har också fel om Vänsterpartiets politik vad gäller jobbskatteavdraget.
              Vår politik innebär att de med inkomster under 30 000 kronor i
              månaden har kvar jobbskatteavdraget. Det är en avfasning mellan
              30 000 och 50 000 kronor i månaden. Det stämmer att riksdagsledamöter
              kommer att förlora hela jobbskatteavdraget med vår politik, men
              inte så kallat vanligt folk.
            </seg>
            <seg n="c63c715d">
              Det jag egentligen begärde replik för var dock den diskussion
              om Gini-koefficientens utveckling vi haft några gånger. Jag tog
              fram vårpropositionen från förra året, alltså regeringens eget
              dokument. Där står det till exempel att 2009 och 2010 präglades
              av ökade realinkomster över i stort sett hela inkomstfördelningen.
              Ökningen var dock störst i toppen av fördelningen, vilket innebar
              att inkomstskillnaderna mätt med Gini-koefficienten ökade både
              2009 och 2010.
            </seg>
            <seg n="bfac9c72">
              Vi har haft en ökning av Gini-koefficienten under en lång tid
              ända sedan skattereformen, egentligen. Det förklaras enligt de
              sakkunniga i stor utsträckning av den sänkta kapitalbeskattningen.
              Jag skulle vilja höra om Fredrik Schulte anser att Gini-koefficienten
              bör minska och hur det ska gå till.
            </seg>
          </u>
          <note type="speaker" n="c8656b6f">
            Anf. 96 FREDRIK SCHULTE (M) replik:
          </note>
          <u who="Q6169540" xml:id="i-190c9fa43a7bf092-5" n="5d8ea0c1">
            <seg n="0ee15996">
              Herr talman! Det blir lite motsägelsefullt när Jacob Johnson
              först anklagar mig för att vara oseriös i argumentationen och
              sedan står och anklagar mig för att sjunga skattesänkningarnas
              lovsång och gå i bräschen för nattväktarstaten.
            </seg>
            <seg n="d30a84cc">
              Jag har suttit med, tillsammans med mina kolleger i Alliansen,
              och gett enorma förstärkningar till välfärden under den tid vi
              har suttit vid makten. Vi har satsat på en kömiljard, vi har satsat
              på lärarlyft och vi har satsat på en rehabiliteringskedja i vården.
              Vi har satsat på fler poliser. Jag skulle kunna stå här länge
              och räkna upp de välfärdssatsningar vi har gjort. Det där är alltså
              bara larv, Jacob Johnson larv och inget annat.
            </seg>
            <seg n="bcde0514">
              Sedan tycker jag att det är lite intressant. Jag har läst hela
              oppositionens olika budgetar, och jag har verkligen suttit och
              läst Vänsterpartiets budget. Där läste jag väldigt tydligt och
              jag har också sett din partiledare sitta i tv-soffan och väldigt
              tydligt uttrycka detta att ambitionen är att jobbskatteavdraget
              ska bort. Har ni ändrat er nu? Jag kan visa er ett tv-klipp med
              din partiledare sägande just det. Ni vill ta bort jobbskatteavdraget.
            </seg>
            <seg n="bcb200a5">
              Nu är det möjligt att Jacob Johnson har ändrat sig, eftersom
              detta inte är opportunt i just denna debatt. Det vore ändå intressant
              att ställa sig frågan hur du ser på samarbetsförutsättningarna
              med Socialdemokraterna nu när Löfven har sagt att det inte blir
              några borttaganden av jobbskatteavdraget och att man till och
              med kan acceptera ett femte jobbskatteavdrag. Du får gärna redogöra
              för det, Jacob Johnson.
            </seg>
            <seg n="cd828b01">
              När det sedan gäller debatten om klyftorna har Jacob Johnson
              i ett antal debatter gått upp i talarstolen och sagt att klyftorna
              ökade mellan 2009 och 2010 och mellan 2011 och 2012. Det är ju
              så att alla samhällsekonomiska variabler ökar eller minskar beroende
              på hur konjunkturläget är och beroende på utvecklingen. Sett över
              det längre perspektivet, under de sju år vi har suttit vid makten,
              har dock klyftorna minskat med 3 procent. De ökade med 27 procent
              när vi hade en S-, V- och MP-regeringsperiod mellan 1994 och 2006.
              Sopa alltså rent framför egen dörr innan du pratar om klassklyftor!
            </seg>
          </u>
          <note type="speaker" n="7f22a12d">
            Anf. 97 JACOB JOHNSON (V) replik:
          </note>
          <u who="Q5888881" xml:id="i-a49b2dfef78f8aae-2" n="352bdbc7">
            <seg n="0870b966">
              Herr talman! Fredrik Schulte svarade inte på min fråga om han
              ville att Gini-koefficienten skulle sjunka, det vill säga att
              vi skulle få minskade inkomstskillnader. Det vore klädsamt om
              han svarade på det.
            </seg>
            <seg n="955daff9">
              Jag kan fortsätta att läsa ur regeringens egen dokumentation,
              vårpropositionen från förra året: Under 2000-talet har dock inkomstskatternas
              utjämnande effekt minskat, dels genom kompensationen för egenavgiften
              i början av 2000-talet, dels genom införandet av jobbskatteavdraget
              2007. Regeringen säger själv i sitt eget dokument att införandet
              av jobbskatteavdraget har medfört att Gini-koefficienten, alltså
              den utjämnande effekten av inkomstskatten, har avtagit. Jag tycker
              att det är ganska klart.
            </seg>
            <seg n="11f6c40e">
              Det ska bli mycket intressant att se vilket resultat regeringen
              kommer att redovisa i kommande vårproposition. Med en arbetslöshet
              på över 8 procent, Fredrik Schulte, med sänkt a-kassa och sänkt
              sjukförsäkring glider landet isär. Då ökar klyftorna. Jag är övertygad
              om att det också kommer att visa sig i närmare utvärderingar.
            </seg>
            <seg n="de0d63c4">
              Moderater talar i andra sammanhang om kapitalskatternas stora
              betydelse, om låg kapitalbeskattning och att kapitalskatter är
              av ondo och helst ska bort. Med en sådan politik kommer klyftorna
              att öka ännu mer.
            </seg>
          </u>
          <note type="speaker" n="2b66cee5">
            Anf. 98 FREDRIK SCHULTE (M) replik:
          </note>
          <u who="Q6169540" xml:id="i-9d2dd556c7fbe101-0" n="5d8ea0c1" next="i-fcfdfa9c37d83cd4-0">
            <seg n="7da06060">
              Herr talman! Jag ska svara på din fråga, Jacob Johnson. Jag tycker
              att det är jättepositivt om klassklyftorna minskar. Det är en
              ambition som alla politiker borde ha. Just det faktum att klassklyftorna
              har minskat med 3 procent under vår tid vid makten säger att vi
              inte har någon annan ambition.
            </seg>
            <seg n="ee425241">
              Grunden för att klassklyftorna ska minska är att fler människor
              kommer i jobb, och då måste det löna sig att arbeta. Då kan man
              inte föra en politik där vårdbiträdet får en löneökning med bara
              18 procent när hon går från sjukskrivning till jobb, utan då måste
              det vara tydligare incitament och tydligare drivkrafter för att
              arbeta. Därför vill vi gå vidare med ytterligare jobbskatteavdrag.
              Vi vill också gå vidare med inkomstskattesänkningar som gör att
              vanligt folk inte ska behöva betala statlig inkomstskatt.
            </seg>
            <seg n="7c036a76">
              Med detta sagt vill jag ändå säga att det bästa och finaste med
              den svenska jämlikhetstanken inte är de små inkomstskillnaderna,
              utan det är de likvärdiga möjligheterna som vi har här i Sverige.
              Sverige är kanske det land i världen som har störst social mobilitet.
              Unga människors framtid beror inte på vad deras föräldrar gör
              i dag, och det är någonting väldigt positivt. På det sättet kan
              man säga att Sverige är the American dream.
            </seg>
            <seg n="81fe1229">
              Det tycker vi är en positiv utveckling som vi vill fortsätta.
              Men då kan vi inte bygga ett samhälle på bidrag. Då kan vi inte
              höja skatten för vanligt folk som arbetar hårt och knegar och
              ge de pengarna i kraftigt höjda och utvecklade bidragssystem.
              Då kommer vi att få en dyster framtid. Då kommer vi att få en
              framtid där välfärden, likt de sydeuropeiska välfärdsmodellerna,
              kollapsar under sin egen vikt, därför att vi inte klarar av tillväxten
              och därför att det inte lönar sig att arbeta.
            </seg>
          </u>
          <note n="e20ac8e1">
            Anf. 99 GUNNAR ANDRÉN (FP):
          </note>
          <u who="Q6169540" xml:id="i-fcfdfa9c37d83cd4-0" n="5d8ea0c1" prev="i-9d2dd556c7fbe101-0">
            <seg n="2aa388c6">
              Herr talman! När jag lyssnade till Peter Persson kom jag osökt
              att tänka på Gustav Fröding, Äktenskapsfrågan . Det är inte så
              att vi ska ingå äktenskap. Men Erk och Maja har i Äktenskapsfrågan
              en intressant synpunkt. Det var den första delen som jag fann
              att Peter Persson talade mycket väl om: Så ska vi hat. Men sedan
              finns den andra satsen också: Var ska vi tat? Den talade Peter
              Persson inte fullt så mycket om. Men jag vill gärna instämma i
              allt det han säger om hur samhället ska vara organiserat och att
              vi ska ta hand om dem som inte är riktigt lyckligt lottade. Det
              var väl uttryckt.
            </seg>
            <seg n="0204dad9">
              I den här debatten sysslar vi med någonting annat, den andra
              delen, nämligen: Var ska vi tat? Och är det någonting som har
              skett efter 2006 så är det att vi har fått fler som arbetar därför
              att det har blivit lite mer lönsamt att arbeta. Det är det viktigaste
              som har skett efter 2006.
            </seg>
            <seg n="1da2d2bf">
              Man kan naturligtvis diskutera många enskildheter. Socialdemokraterna
              har ju ända fram tills Stefan Löfven häromdagen förklarade att
              man inte skulle ta bort ett eventuellt femte jobbskatteavdrag
              angripit detta hårt. Men jag tror att man komma överens så småningom
              om att jobbskatteavdraget ska vara kvar. Det är möjligt att alliansregeringen
              skulle döpa om detta till förvärvsavdrag, för det var vad det
              hette på Socialdemokraternas tid när man egentligen hade sak samma
              men med lite annan konstruktion. Men det var i grund och botten
              samma sak, nämligen att det ska löna sig att arbeta. Gunnar Sträng
              med flera stod för detta. Även Vänsterpartiet var på den tiden
              med på detta förvärvsavdrag. Jag vet inte hur det var med Miljöpartiet,
              för jag är inte säker på att de fanns i riksdagen redan vid den
              tidpunkten.
            </seg>
            <seg n="a874fe44">
              Herr talman! Alla de reformer på inkomstskattesidan som vi har
              genomfört, som sänkt skatt genom RUT-avdraget som inte är fråga
              om ett avdrag många tror det utan sänkt skatt, och ROT-avdraget
              som inte heller det är ett avdrag utan sänkt skatt, är för att
              stimulera fram fler att göra jobb och insatser på de här områdena.
              Jag tror för min del att det har varit väldigt bra för Sverige
              att de här sakerna har gjorts. Man kan alltid diskutera tekniken
              och så vidare.
            </seg>
            <seg n="fde2c0e6">
              Socialdemokraterna införde en gång i tiden just skattesänkningen
              på ROT-avdrag av lite andra skäl, för att stimulera byggverksamhet.
              Vi biträdde det den gången, och jag tror att det var klokt. Vi
              ser nu på RUT-sidan att väldigt många människor får tjänster utförda
              som de annars inte skulle ha fått utförda till ett rimligt pris.
              Det har i sin tur ökat sysselsättningen.
            </seg>
            <seg n="38370bba">
              Vi måste fortsätta på den här vägen. Jag är alltid lite förundrad,
              och har sagt det några gånger tidigare, över att Socialdemokraterna
              och allra mest Vänsterpartiet så enormt biter sig fast vid att
              skatten på arbete ska vara väldigt hög. Redan kommunalskatten
              är väldigt hög. Att man dessutom vill beskatta arbete så hårt
              tycker jag strider mot väldigt mycket av den socialdemokratiska
              ideologin. Att man vill beskatta bruket av varor, insatsvaror
              och tjänster tycker jag är helt okej, men när det gäller att beskatta
              själva arbetet så hårt, det som är grunden för välståndssamhället,
              hoppas jag på ett nytänkande inom socialdemokratin. Det kan inte
              vara arbetarrörelsens främsta argument att gå fram med att arbete
              alltid ska vara så hårt beskattat. Däremot insatsvaror, miljö
              och så vidare kan vi säkert komma överens om.
            </seg>
            <seg n="d96bb8e7">
              Herr talman! Detta är ett betänkande som ligger mitt under ett
              riksmöte. Det är inga riktigt skarpa beslut. Jag ska därför inte
              ta upp varje del i detta.
            </seg>
            <seg n="65d0be10">
              Jag kan ändå inte låta bli att säga att jag noterar att Socialdemokraterna
              på en punkt åter har intagit en ny position. Det är att de vill
              utreda om man ska införa avdrag för fackliga avgifter. Det har
              inte funnits tidigare. Jag ska inte knyta det till att de ska
              ha partikongress nu, men man kan verkligen fundera på om detta
              är något som är angeläget ur löntagarnas synvinkel, utom den sänkta
              skatten som jag i och för sig förstår. Det skulle få väldiga konsekvenser,
              som jag ser det, om man återinförde detta av den anledningen att
              det är en subvention av en viss form av verksamhet. Det går egentligen
              inte till själva löntagaren som sådan utan till föreningsverksamheten,
              och vi har inte avdrag för föreningsverksamhet eller förbundsverksamhet
              i övrigt.
            </seg>
            <seg n="83b490a1">
              Jag ska ta upp två saker till. Sverigedemokraterna, som jag måste
              uppehålla mig vid ett ögonblick bara, vill för närvarande införa
              ett femte jobbskatteavdrag. Men, herr talman, för icke så länge
              sedan, mindre än två år sedan, förklarade Sverigedemokraterna
              att jobbskatteavdraget var det dummaste som man någonsin hade
              hört talas om. Det var inte den nuvarande företrädaren i skatteutskottet
              som berättade detta. Men partisekreterare Björn Söder och partiets
              dåvarande företrädare var helt emot jobbskatteavdrag. Det är en
              väldig omsvängning. När deras företrädare nu beskriver att man
              alltid har varit för jobbskatteavdraget är det med förlov sagt
              icke sant. Jag vill gärna ha det antecknat till protokollet.
            </seg>
            <seg n="e71218f0">
              Sedan har Sverigedemokraterna en annan sak som har diskuterats,
              nämligen förmånsrätten i försäkringarna. Det är en svår fråga.
              Varför går jag och många andra emot detta? Det kan synas finnas
              en rationell synpunkt att till exempel dödsbon ska få överta försäkringspengar.
              Jo, det har med förutsägbarheten för alla de andra försäkringstagarna
              att göra, vem pengar ska tillfalla. Detta är noga reglerat i arvsrätt,
              att kusiner inte ärver och så vidare.
            </seg>
            <seg n="0b3e25cc">
              Att Sverigedemokraterna vill införa en principlöshet i hela försäkringsväsendet
              kan man tycka är en bagatell, men det vittnar om den ogenomtänkta
              position som detta parti har intagit i denna fråga, enligt mitt
              förmenande. Det är en mycket stor reform att utsträcka arvsrätten
              på olika håll, och också detta med försäkringsrätten. Övriga försäkringstagare
              måste veta vem försäkringspengarna tillfaller, för annars påverkas
              försäkringspremierna.
            </seg>
            <seg n="89f48339">
              Allra sist, herr talman: Pensionärerna har det inte alltid lätt.
              Det vet säkert herr talmannen, som har varit ordförande i socialförsäkringsutskottet
              och är väl införstådd med hur pensionsreformen är uppbyggd. Vi
              fem partier som stod bakom denna gläder oss naturligtvis särskilt
              åt att Vänsterpartiet i en reservation skriver att det var ett
              väldigt klokt beslut. Det står i Jacob Johnsons reservation att
              pensionsreformen var ett klokt beslut.
            </seg>
            <seg n="626bf2ca">
              Det är första gången jag ser detta från Vänsterpartiet. Tidigare
              har man alltid bekämpat denna pensionsreform, men nu har man tydligen
              ändrat åsikt. Det är intressant att notera detta. Jag vet inte
              om Vänsterpartiet självt har insett detta.
            </seg>
            <seg n="2eafb9e9">
              Då är frågan: Ska alla pensioner beskattas på samma sätt? Så
              var det inte när vi hade förvärvsavdrag. Då ska man komma ihåg
              hur pensionen är uppbyggd, och jag vet att detta inte är så roligt
              att lyssna på för alla. Men vi som stod bakom pensionsreformen
              vet ju att vi höjde pensionerna kraftigt, tog bort folkpensionen
              och införde en garantipension som innebar en väldig höjning. För
              närvarande är det ungefär 600 000 som får garantipension. Detta
              är väldigt viktigt, för vi har höjt pensionen för många människor
              som inte hade ATP och inte hade betalat mycket till pensionen.
            </seg>
            <seg n="24fc89c8">
              Det är detta som är grunden för att det är lite olika beskattning
              av förvärvsinkomster och pensionsinkomster. Jag har alltid förvånat
              mig över hur ordföranden i Sveriges Pensionärsförbund, Karl-Erik
              Olsson, som var statsråd under den här perioden ser på detta.
            </seg>
            <seg n="ad3c414b">
              Jag tror för min del att vi som verkligen värnar pensionsreformen,
              och tycker att det är bra att pensionerna har stigit med 4,2 procent
              i år, ska se till att höja pensionerna för de människor som ligger
              allra lägst. I övrigt ska vi se till att vårda pensionsreformen.
            </seg>
          </u>
          <note n="01d432f9">
            I detta anförande instämde Ismail Kamil (FP).
          </note>
          <note type="speaker" n="13889eba">
            Anf. 100 PETER PERSSON (S) replik:
          </note>
          <u who="Q6043655" xml:id="i-9ed4db9e0421ab42-0" n="6d1e36e2" next="i-d169a18b7be0f3e6-0">
            <seg n="8ff0149b">
              Herr talman! När Gunnar Andrén hörde mig i talarstolen sade han
              sig tänka på Fröding. Jag uppfattade det som en vänlighet. När
              jag hörde Gunnar Andrén i talarstolen tänkte jag på Konjunkturinstitutet.
              Jag har nämligen svårt att förstå hur Gunnar Andrén kan få ihop
              versen, att han delar all min syn på välfärd och all högerns syn
              på skattesänkningens välsignade dynamik. Det är någonting som
              haltar i rimmet och förtar det mesta av skönheten.
            </seg>
            <seg n="faaabb06">
              Det har talats mycket om statsmannakonst här i dag i tidigare
              inlägg. Jag som bor i Jönköpings län kunde också ta del av övningarna
              i Maramö med flagghissning, korvgrillning och fototillfällen.
              Där bortom denna kammare finns politiken.
            </seg>
            <seg n="28330960">
              Nyss hörde vi Schulte, som ett tjog bålgetingar, attackera alla
              som lever på bidrag i vårt land dessa arbetslösa som överutnyttjar
              och sänker samhället.
            </seg>
            <seg n="adb7da7e">
              Är det också Gunnar Andréns uppfattning att arbetslöshetsförsäkringen
              är väl omfattande och inte kan höjas? Är det också Gunnar Andréns
              uppfattning att a-kassan ska ligga där den ligger?
            </seg>
          </u>
          <note n="452f44b0">
            Anf. 101 GUNNAR ANDRÉN (FP) replik:
          </note>
          <u who="Q6043655" xml:id="i-d169a18b7be0f3e6-0" n="6d1e36e2" prev="i-9ed4db9e0421ab42-0">
            <seg n="bc7db450">
              Herr talman! När det gäller Maramömötet, för att ta upp det,
              skulle jag vilja efterlysa ett besked: När tänker Socialdemokraterna,
              Vänsterpartiet och Miljöpartiet ha motsvarande möte? Jag tror
              att väldigt många väljare i detta land skulle vilja veta det.
              När ska ni ha motsvarande möte så att man ändå får några besked?
              Tid och plats? Blir det före eller efter valet 2014? Det är det
              som jag är ute efter. Blir det före eller efter valet 2014? När
              ska ni ha motsvarande möte, om ni nu vill regera tillsammans?
              Men det kanske ni inte vill, och då behöver ni inte något sådant
              möte.
            </seg>
            <seg n="ce553ee0">
              Det är min första fråga till Peter Persson: När blir det möte,
              före eller efter valet 2014?
            </seg>
            <seg n="f47d4250">
              Det var naturligtvis väldigt hedrande att bli jämförd med Konjunkturinstitutet.
              Det har jag aldrig blivit tidigare. Jag tolkar det, på samma sätt
              som Peter Persson, som en skönhetens beskrivning. Jag kan inte
              så mycket om Konjunkturinstitutet. Jag står fast vid den första
              meningen och att Peter Persson väl tolkade så ska vi hat. Det
              instämmer jag i.
            </seg>
            <seg n="b264957f">
              När det gäller arbetslöshetsförsäkringen är det ingen hemlighet
              att Folkpartiet länge har varit och är anhängare av att vi ska
              ha trygghetsförsäkringar vid sjukdom och arbetslöshet som gör
              att man har en social trygghet. Exakt var den gränsen ska ligga,
              om den ska ligga på 70 procent eller 80 procent, kan diskuteras.
              Vi har tidigare haft 80 procent. Socialdemokraterna sänkte den,
              inte för att man ville det utan av nationalekonomisk nödvändighet,
              ungefär 1995 till 70 procent, och sedan har den legat där.
            </seg>
            <seg n="469202b0">
              Jag tror för min del att det i ett samhälle där arbetslösheten
              är mindre och det är väldigt viktigt finns anledning att överväga
              att höja gränsen. Jag tror att trygga människor är mer flexibla
              än otrygga människor. Jag tror att det är väldigt viktigt. Exakt
              var gränsen ska gå, om det är vid 70 eller 80 procent, kan man
              naturligtvis diskutera.
            </seg>
          </u>
          <note type="speaker" n="be4aa486">
            Anf. 102 PETER PERSSON (S) replik:
          </note>
          <u who="Q6043655" xml:id="i-9ed4db9e0421ab42-1" n="6d1e36e2" next="i-d169a18b7be0f3e6-1">
            <seg n="d0105e4d">
              Herr talman! Konjunkturinstitutet är en hedervärd myndighet,
              och viktig. Att lyssna när man säger att det inte finns något
              utrymme för skattesänkningar, utan tvärtom budgetförstärkningar
              på 30 miljarder eller 70 miljarder om vi ska ta ansvar också för
              kvalitet i välfärd, det som benämns transfereringar, barnbidrag
              och andra ekonomiska nyttigheter där ligger konflikten med Alliansens
              hela politik inriktad på skattesänkningar.
            </seg>
            <seg n="bbec7072">
              När jag raljerar om Maramö säger Gunnar Andrén: När ska ni göra
              motsvarande? När ska ni träffas?
            </seg>
            <seg n="f9233074">
              Då vill jag meddela: Två veckor efter påsk ska vi träffas. Vi
              tänker inte grilla korv. Vi ska inte hissa flaggor. Vi träffas
              i Mittpoolen rätt över gatan och diskuterar, oss skattepolitiker
              emellan, finansiell transaktionsskatt, dricker en mugg kaffe,
              medan ni sitter i den vackra salen i departement. Det kommer vi
              att göra nästa mandatperiod, Gunnar Andrén.
            </seg>
          </u>
          <note n="09374468">
            Anf. 103 GUNNAR ANDRÉN (FP) replik:
          </note>
          <u who="Q6043655" xml:id="i-d169a18b7be0f3e6-1" n="6d1e36e2" prev="i-9ed4db9e0421ab42-1">
            <seg n="76941e8a">
              Herr talman! Det var en intressant uppgift att ni skulle träffas.
              Jag undrar då en sak, en kompletterande sak, nämligen: Kommer
              ni att bjuda in herr Löfven, herr Fridolin, fru Romson och herr
              Sjöstedt? Jag tror att allmänheten skulle vara väldigt intresserad
              av att få veta om de fyra kommer att vara med vid detta möte,
              som jag är övertygad om kommer att få en enorm mediebevakning
              nere i mittpoolen. Jag är osäker på om lokalen räcker till för
              detta. Jag tror inte att ni behöver grilla korv, utan det räcker
              att Peter Persson har med de här utmärkta företrädarna för era
              partier när ni sammanträder i mittpoolen. Kommer ni att inbjuda
              och kommer de att acceptera Stefan Löfven, Gustav Fridolin, Åsa
              Romson och Jonas Sjöstedt? Det tror jag är det intressantaste
              att få svar på i hela denna debatt. Om de inte kommer att närvara
              har jag en kompletterande fråga: Kommer ni att ha ett möte, om
              detta inte blir av, före eller efter valdagen 2014? Det är en
              intressant fråga för skattepolitikens utformning, herr talman,
              om detta möte kommer att bli av.
            </seg>
            <seg n="b01a1fa6">
              Det som folk vill veta är: Hur ser den gemensamma socialdemokratiska,
              vänsterpartistiska och miljöpartistiska skattepolitiken ut, den
              som ni vill gå till val på? Hur skulle den skattepolitiken se
              ut om olyckan skulle vara framme och ni fick majoritet tillsammans
              med Sverigedemokraterna i valet 2014?
            </seg>
          </u>
          <note type="speaker" n="f3a7f7d0">
            Anf. 104 MATS PERTOFT (MP) replik:
          </note>
          <u who="Q6043976" xml:id="i-9a671ddd474a50c2-0" n="8cd74a21" next="i-1e13c2cd267682f4-0">
            <seg n="401d891a">
              Herr talman! Jag vill återigen göra ett tappert försök att föra
              ned debatten på rätt nivå, till de frågor som vi behandlar i det
              här betänkandet.
            </seg>
            <seg n="514f8a76">
              Min fråga till Gunnar Andrén är egentligen väldigt enkel. Det
              handlar om möjligheterna till en bred skatteöversyn. Kan Folkpartiet
              tänka sig att vara med i en bred skatteöversyn som förutsättningslöst
              ser över möjligheterna att parlamentariskt nå fram till en bred
              skatteöverenskommelse? Folkpartiet var ju drivande förra gången.
              Vi brukar få höra lite då och då att för lite mer än 20 år sedan
              var Folkpartiet med och lade basen för en skatteöversyn. Sedan
              dess har väldigt mycket hänt. Massor med undantag, över 500, har
              införts.
            </seg>
            <seg n="837743d3">
              Vi fick höra i kammaren hur bra det har gått för Sverige de senaste
              åren, men vi hör väldigt lite om framtiden. Jag tror att Sverige
              vore väl betjänt av en bred parlamentarisk uppslutning bakom att
              man satte sig ned och diskuterade skattesystemet för att se vad
              man kan göra för att komma vidare. Vilka pusselstenar behövs för
              framtiden?
            </seg>
          </u>
          <note n="d83586a8">
            Anf. 105 GUNNAR ANDRÉN (FP) replik:
          </note>
          <u who="Q6043976" xml:id="i-1e13c2cd267682f4-0" n="8cd74a21" prev="i-9a671ddd474a50c2-0">
            <seg n="178b4fd5">
              Herr talman! Jag hade förberett mig för ett svar om reseavdragen,
              så jag blev lite överraskad.
            </seg>
            <seg n="7108d26c">
              Det är inte bara så att Folkpartiet var drivande vid skatteöverenskommelsen
              1989/90, utan det har vi varit även i samband med tidigare skatteöverenskommelser
              som 1982 och så vidare. Det är en tradition från Folkpartiet.
            </seg>
            <seg n="dd4deeed">
              Hur bred en skatteöverenskommelse ska vara kan alltid diskuteras.
              När Mats Pertoft säger att översynen ska vara förutsättningslös
              reser sig raggen på mig. Jag vill påstå att det inte var utgångspunkten
              för den senaste överenskommelsen. Tvärtom hade man väldigt bestämt
              för sig vart den skulle leda över huvud taget i tekniska och många
              andra avseenden. Sedan infördes dess bättre koldioxidskatt genom
              Bengt Westerbergs försorg, men det är en annan sak.
            </seg>
            <seg n="9ff5a80f">
              Enighet är väldigt bra, men det finns en sorts enighet som är
              väldigt dålig, och det är enighet om fel politik. Vi har varit
              med och drivit fram en sådan 1973/74, Hagaöverenskommelserna.
              Det blev inte bra för Sverige. Oppositionen var helt enkelt för
              svag, vill jag påstå. Vi fick en lönekostnadsinflation som absolut
              var dålig för hela Sverige.
            </seg>
            <seg n="94b55398">
              Om vi ska ha en bred överenskommelse ska vi veta vad slutmålet
              är, och då är det absolut nödvändigt att flera partier är med.
              De stora partierna, som Moderaterna, måste vara med. Det räcker
              tyvärr inte med bara Folkpartiet, Centerpartiet och kanske något
              parti till den här gången, för vi är för små. Ska det vara en
              bred överenskommelse måste den omfatta många partier, ungefär
              som i pensionsöverenskommelsen, som jag talade om tidigare och
              som det är så otroligt viktigt att vårda för pensionärernas skull.
            </seg>
          </u>
          <note type="speaker" n="1e605c8f">
            Anf. 106 MATS PERTOFT (MP) replik:
          </note>
          <u who="Q6043976" xml:id="i-9a671ddd474a50c2-1" n="8cd74a21" next="i-1e13c2cd267682f4-1">
            <seg n="1d2feb72">
              Herr talman! Då väljer jag att tolka Gunnar Andréns svar så att
              Folkpartiet är intresserat av en bred skatteöverenskommelse och
              av att arbeta för att få fram en sådan också. Där finns det motioner
              från åtminstone Socialdemokraterna, Miljöpartiet och Vänsterpartiet.
              Fredrik Schulte valde i år att inte svara på min fråga alls. Det
              verkar ändå som att Folkpartiet är intresserat av en diskussion.
              Vi är helt överens om att enighet är väldigt dålig om den handlar
              om fel politik.
            </seg>
            <seg n="b46a710a">
              Jag vill lägga till att Gunnar Andrén gärna får kommentera mina
              inlägg när det gäller reseavdragen. Det har jag ingenting emot.
              Jag är väldigt nyfiken på att få veta om Gunnar Andrén vill bibehålla
              ett system som så tydligt inbjuder till rent fusk. Det handlar
              alltså inte från Miljöpartiets sida om att vi föreslår ett avskaffande
              av reseavdragen bara för att föregripa en sådan fråga. Allianspartierna
              brukar påstå att vi driver den frågan, vilket vi aldrig har gjort.
              Enstaka miljöpartister har drivit den, men aldrig Miljöpartiet
              som sådant.
            </seg>
            <seg n="5dd43103">
              Svara gärna på den frågan. Jag noterar att Folkpartiet är intresserat
              av en bred skatteöversyn.
            </seg>
          </u>
          <note n="48c4a967">
            Anf. 107 GUNNAR ANDRÉN (FP) replik:
          </note>
          <u who="Q6043976" xml:id="i-1e13c2cd267682f4-1" n="8cd74a21" prev="i-9a671ddd474a50c2-1">
            <seg n="eb8d7b64">
              Herr talman! Folkpartiet är alltid intresserat av breda överenskommelser
              i den mån de är bra. Vi är väldigt ointresserade av dåliga överenskommelser,
              kan jag säga.
            </seg>
            <seg n="91c7cc68">
              Man måste veta vad en sådan där överenskommelse ska syfta till.
              Om det till exempel skulle vara en överenskommelse om att höja
              skatterna eller ta bort jobbskatteavdraget är vi väldigt ointresserade.
              Det måste handla om en jobbstimulerande politik. Det tror jag
              att det finns stora förutsättningar för. Jag är helt övertygad
              om att alla partier kan vara med på en sådan överenskommelse.
            </seg>
            <seg n="ebad0886">
              Låt mig så ta upp reseavdragen, för det är en konkret fråga.
              Vad har allianspartierna gjort på det här området? Vi har utgått
              från kommunalskattelagen från 1928, som 1999 omvandlades till
              inkomstskattelag. Fundamentet är att man ska få göra avdrag för
              kostnader för inkomsternas förvärvande. Det känner vi igen. Men
              för att komma ifrån alltför mycket administrativt krångel och
              så vidare har den här regeringen, och jag tror även tidigare regeringar
              har gjort det av andra skäl, höjt det belopp som man inte får
              göra avdrag för. Det är nu 10 000 kronor.
            </seg>
            <seg n="f9f02850">
              Därutöver är vi stenhårt emot fusk. Om det är på det sätt som
              Mats Pertoft säger, att han känner till att det förekommer fusk
              med 50 procent av reseavdragen, är det en fråga för polisanmälan.
              Det ska inte vara något fusk med reseavdrag. Inte något som helst
              fusk kan godtas. Däremot är det rimligt att man får göra avdrag
              för att komma till jobbet i Norrland, Hallstavik eller vad det
              nu kan vara, till och med så nära som till Södertälje. Det finns
              många som är beroende av bilen, och då ska de få göra avdrag för
              detta för inkomsternas förvärvande.
            </seg>
          </u>
          <note type="speaker" n="a28db75a">
            Anf. 108 KARIN NILSSON (C):
          </note>
          <u who="Q4969654" xml:id="i-fb969444ac903b8f-0" n="9791ff46">
            <seg n="2c9fc7ba">
              Herr talman! I detta betänkande behandlar vi 99 motioner från
              samtliga partier, och vi finner också 14 reservationer från oppositionspartierna.
            </seg>
            <seg n="2e4bc76a">
              Jag brukar ofta börja med att granska oppositionens reservationer
              för att se var konfliktytorna i debatten finns.
            </seg>
            <seg n="43f7de81">
              Det mest motsägelsefulla i denna mängd av reservationer är att
              Socialdemokraterna, Miljöpartiet och Vänsterpartiet i den allra
              första reservationen föreslår en ny bred parlamentariskt sammansatt
              skatteutredning för att riksdagen ska komma fram till gemensamma
              konkreta förslag till nytt skattesystem. Detta har vi hört alla
              från de tre oppositionspartierna argumentera för.
            </seg>
            <seg n="1513ee1e">
              I 12 av de övriga 13 reservationerna visar oppositionen att de
              gärna skiljer ut sig, både från regeringens politik och från varandras
              politik. Utgångsläget för en gemensam politik är minst sagt spretigt.
            </seg>
            <seg n="73f6e8f4">
              Inte blir det tydligare av att vi inom Alliansen i debatterna
              gång på gång får kritik från Socialdemokraterna och övriga oppositionspartier
              för de fyra stegen i jobbskatteavdraget samtidigt som Stefan Löfven
              för ovanlighetens skull redan sagt ja till ytterligare ett jobbskatteavdrag.
              Detta är ovanligt eftersom S först efter en hel del kritik mot
              regeringens jobbskatteavdrag och ett tag efter att de har blivit
              införda brukar gå med på jobbskatteavdragen ett efter ett. Men
              denna gång säger Löfven ja i förväg.
            </seg>
            <seg n="446972ba">
              Det ska verkligen bli intressant att höra om Socialdemokraternas
              medlemmar delar sin partiledares ställningstagande i denna fråga
              när de samlas till sin kongress.
            </seg>
            <seg n="27837a69">
              Hur har de tänkt att de ska kunna komma fram till en ny skattereform
              tillsammans med oss allianspartier när de varken kan komma överens
              inom oppositionen eller internt inom sitt eget parti?
            </seg>
            <seg n="e2df4c54">
              Det borde också vara intressant för de socialdemokratiska ledamöterna
              i skatteutskottet att ta reda på vad deras egen partistyrelse
              anser i frågan om en bred parlamentarisk överenskommelse.
            </seg>
            <seg n="788e32aa">
              I de handlingar som ligger som underlag till helgens S-kongress
              skriver partistyrelsen: Regeringens skattepolitik gör att förutsättningarna
              för ett meningsfullt arbete i en ny parlamentarisk skatteutredning
              i dag känns små, och att knyta den socialdemokratiska skattepolitiken
              till vad som skulle komma ut av en sådan känns vanskligt.
            </seg>
            <seg n="79af81e3">
              Ja, där sade Stefan Löfven ajöss till den breda parlamentariska
              översyn som alla de rödgröna partierna just har argumenterat för
              här och som egentligen var det enda som de var överens om.
            </seg>
            <seg n="11317646">
              Partistyrelsen menar vidare att partiet saknar resurser för att
              självt i opposition utreda skattepolitiken mer än vad som redan
              gjorts.
            </seg>
            <seg n="98f1950e">
              Ska vi tolka det som att vi inte kan förvänta oss några förslag
              från Socialdemokraterna före valet, och troligtvis kanske inte
              heller efter valet om de forstsätter i opposition?
            </seg>
            <seg n="286a5f09">
              Herr talman! Ett annat bevis för att Socialdemokraterna går i
              otakt och inte klarar av sin interna politik är påståendet i den
              andra reservationen. Här skriver de tillsammans med de övriga
              oppositionspartierna att det har funnits en pensionsöverenskommelse
              som beslutades i riksdagen av fem partier men som har rivits upp
              genom Alliansens skatteregler.
            </seg>
            <seg n="a716cf2b">
              Är det ingen som funderar på vad som står i den meningen?
            </seg>
            <seg n="deabe8ab">
              Jag rekommenderar Socialdemokraterna i skatteutskottet att tala
              med sina ledamöter i socialförsäkringsutskottet. Jag vet inte
              om utskottsordföranden Tomas Eneroth och ledamoten Kurt Kvarnström
              håller med. Ni borde kanske höra om de känner sig upprivna.
            </seg>
            <seg n="07645da2">
              Jag träffade Tomas Eneroth på lunchen och frågade om han inte
              fortfarande jobbade i utredningsgruppen, och han blev mäkta förvånad
              över formuleringen. Mig veterligen är de fortfarande högst aktiva
              ledamöter i den parlamentariskt tillsatta arbetsgrupp som har
              ansvar att vårda pensionsöverenskommelsen.
            </seg>
            <seg n="092e5874">
              Denna överenskommelse om pensionssystemets uppbyggnad har inget
              alls att göra med om, när eller hur regeringen avser att sänka
              skatten för pensionärer eller löntagare.
            </seg>
            <seg n="7e494fa4">
              Alliansregeringen har sänkt skatten på arbete fyra gånger och
              dessutom sänkt skatten för pensionärer fyra gånger. Den socialdemokratiska
              regeringen sänkte inga inkomstskatter över huvud taget.
            </seg>
            <seg n="1644c509">
              Herr talman! Jag blev rätt överraskad över vilken fantasifull
              personalvårdsförmån jag hittade i reservation 5 från Vänsterpartiet.
              Ni hittar det på mitten av s. 46, rad 2529, om någon skulle tvivla
              på mina citat.
            </seg>
            <seg n="d90e90d4">
              I reservationen skriver Vänsterpartiet: Ett sätt att stimulera
              människor att ställa bilen och ta cykeln till arbetet är att ge
              en cykel till de anställda.
            </seg>
            <seg n="963af2ec">
              I meningen efter skriver man: En möjlig åtgärd för att stimulera
              en sådan utveckling kan vara slopad arbetsgivaravgift och förmånsbeskattning
              för cykel i de fall där arbetsgivare stimulerar sin personal att
              ta cykeln till arbetsplatsen.
            </seg>
            <seg n="76e49da5">
              Stimulans verkar vara ett viktigt ord för Vänsterpartiet eftersom
              man använder det tre gånger i två meningar, men ligger det inte
              lite väl mycket stimulans i förslaget när Vänsterpartiet föreslår
              slopad arbetsgivaravgift för att få personalen att cykla fem kilometer
              till och från jobbet?
            </seg>
            <seg n="ca5cb710">
              Det är kanske hög tid att göra arbetsgivaravgiften tydlig i lönebeskedet
              så att alla vet vilka belopp vi faktiskt talar om. Arbetsgivaravgiften
              per anställd ligger i snitt på 100 000 kronor per år. Det skulle
              definitivt löna sig för en arbetsgivare att köpa cyklar till sina
              anställda om de kompenserades med slopad arbetsgivaravgift på
              100 000 kronor per cykel och anställd varje år.
            </seg>
            <seg n="3d2a938b">
              Frågan är hur Vänsterpartiet tänker sig att finansiera hålet
              på många miljarder i statsbudgeten?
            </seg>
            <seg n="7fd9292d">
              Herr talman! Jag blir uppriktigt besviken när jag hittar sådana
              oseriösa förslag i oppositionens texter. Jag anser att Sveriges
              skattepolitik ska ha en mer seriös debatt med fokus på fler i
              arbete.
            </seg>
            <seg n="d80bceb6">
              Som centerpartist är jag inte främmande för en skatteöversyn.
              Jag tror till och med att det kommer att vara nödvändigt, men
              jag tror inte att vi kan klumpa ihop riksdagens alla åtta partier
              och förvänta oss ett resultat som alla är överens om.
            </seg>
            <seg n="7bd1f5a5">
              Om vi hade befunnit oss i en situation som Greklands eller Cyperns,
              eller för all del Sveriges 1990, hade det varit en helt annan
              sak. I en extrem krissituation måste alla göra sitt yttersta för
              att ta ansvar och dra åt samma håll. Det gjorde vi i Centerpartiet
              1990.
            </seg>
            <seg n="8a7eb599">
              Men vi befinner oss inte där i dag. Vi har en av Europas starkaste
              ekonomier. Och skattepolitiken är nog det område där det går att
              finna de största politiska spänningsfälten.
            </seg>
            <seg n="7e7fb98f">
              Herr talman! Inkomstskatten behövs för att finansiera våra gemensamma
              åtaganden och säkra vårt behov av trygghet och välfärd. För att
              klara framtidens behov måste alla bidra utifrån sina förutsättningar.
              När fler kan leva på sin lön och klara sin och sin familjs försörjning
              och dessutom bidra till samhällets gemensamma kostnader kan vi
              uppnå hållbara skatter.
            </seg>
            <seg n="d83a1c35">
              En bredare skattebas ger också utrymme för lägre skattetryck.
              Därför måste både arbetskraftsutbud och arbetstillfällen skapas,
              alltså både jobb och företag stimuleras.
            </seg>
            <seg n="227918c9">
              Sverige är ett litet land med stor öppenhet mot omvärlden. Våra
              skatter behöver vara globalt konkurrenskraftiga och stimulera
              till entreprenörskap och innovationer.
            </seg>
            <seg n="a6a48448">
              Beskattningen behövs också för att utjämna regionala olikheter
              och skapa likvärdiga förutsättningar för utveckling i hela landet.
            </seg>
            <seg n="db7bc473">
              Beskattning begränsar dock människors självbestämmande, och därför
              bör skattemedel användas sparsamt.
            </seg>
            <seg n="ff3e95a2">
              För oss centerpartister är det viktigt att fortsätta reformera
              skattesystemet i linje med principer om enkelhet och transparens
              och i syfte att ytterligare uppmuntra till arbete, utbildning,
              investeringar, företagande och genomförande av en grön skatteväxling.
              Det är därför, sist men inte minst, viktigt att göra skatteskalan
              mindre brant.
            </seg>
          </u>
          <note n="190f6e56">
            Herr talman! Jag yrkar bifall till utskottets förslag och avslag
            på samtliga reservationer.
          </note>
          <note type="speaker" n="1328b808">
            Anf. 109 LARS GUSTAFSSON (KD):
          </note>
          <u who="Q5777864" xml:id="i-0270b123cffd97a8-0" n="1426566a">
            <seg n="cdb2dadb">
              Herr talman! Inkomstskatt får mig osökt att tänka på Pippi Långstrump.
              Det har nog att göra med Astrid Lindgren och Pomperipossaskatten.
              Det var det egentliga startskottet till diskussionen om hur mycket
              inkomstskatt och vilka marginalskatter man kan ha. Det ledde till
              den överenskommelse som träffades i början av 90-talet då man
              kom fram till att man inte kunde ta ut hur hög inkomstskatt som
              helst. Flera partier kom gemensamt fram till att 50 procent var
              vad man max kunde kräva och att en viss mindre andel av befolkningen
              skulle betala statlig skatt. Det var utgångspunkten för det hela.
            </seg>
            <seg n="5fafa235">
              En annan utgångspunkt är att kommunalskatten är den största inkomstkällan
              för kommunerna. Staten har inte några stora intäkter genom inkomstskatten,
              utan det är kommunerna.
            </seg>
            <seg n="95cd01f8">
              Därför är det också viktigt att sysselsättningen hålls uppe,
              och det är därför också viktigt att de reformer som alliansregeringen
              har genomfört ökar sysselsättningen och ger skatteintäkter till
              kommunerna. Det är ofta det vi glömmer bort. Vi talar som om det
              är staten som tar in pengarna, men det är faktiskt kommunerna
              som vinner mest på detta. Därför är det viktigt med en hög sysselsättning.
            </seg>
            <seg n="3fa4852f">
              Det är ingen självklarhet med maximal inkomstbeskattning. Då
              skulle ju procentsatsen, ju högre den blev, vara den maximala
              lyckan för alla, så att det offentliga samhället fick administrera
              om och ge tillbaka i form av olika ersättningar. Men det har visats
              att det är ganska kontraproduktivt.
            </seg>
            <seg n="6a5637ba">
              En hög nivå på inkomstskatten är ofta kontraproduktiv. Blir den
              för hög motverkar den sitt syfte och medför i praktiken lägre
              skatteintäkter. Det är inte heller en självklarhet att skattemedel
              används på ett optimalt sätt det kan vi nog se. Det finns också
              en oskriven lag som säger att man kan vara beredd att dela med
              sig av hälften av det man har tjänat in men kanske inte mer.
            </seg>
            <seg n="067e6af8">
              Inkomstskatterna måste också utformas så att det lönar sig att
              arbeta och därmed bidra till det offentliga samhällets åtaganden,
              samtidigt som man kan vara självförsörjande. Det har funnits tider
              då rundgången på skattepengar har varit omfattande och inte premierat
              arbetsinsatser.
            </seg>
            <seg n="33f8f24b">
              Jobbskatteavdraget jag vill säga förvärvsavdraget, vilket är
              mer förståeligt för andra syftar just till att premiera arbete
              och göra det mer lönsamt att arbeta. Det står inte i motsats till
              det offentliga åtagandet och stöd till personer som så behöver.
            </seg>
            <seg n="43813afc">
              Som kristdemokrat kan jag säga att vi knappast hade förväntat
              oss att på sex år kunna sänka skatten för pensionärer med 14 miljarder.
              Det är historiskt, och jag är väldigt stolt över detta. Det har
              inneburit att en garantipensionär har fått en månad mer per år
              i ekonomiskt utrymme upp till 10 000 kronor för dem som tjänar
              lite mer. Det är en ganska bra förbättring.
            </seg>
            <seg n="6f9a125b">
              Dessutom har det gjorts andra förändringar med förbättrade bostadstillägg
              och så vidare. Många äldre som har bott länge i sina fastigheter
              och som bor i områden som har blivit populära har också fått klara
              sänkningar genom fastighetsavgift i stället för fastighetsskatt,
              vilket betyder att de kan bo kvar tills de känner att de ska flytta.
            </seg>
            <seg n="f2ca9eac">
              Herr talman! Ålderspensionsutredningen, som kommer att presentera
              sitt slutbetänkande den 9 april, har redan tidigare i år i delredovisningar
              påtalat behovet av att arbetsdeltagandet måste öka och att alla
              som har förutsättningar att arbeta behövs för att upprätthålla
              välfärden och en rimlig inkomstpension. Skatteintäkterna gör ingen
              åtskillnad på människor, utan alla ska vara välkomna i samhällsbygget.
              Där har vi alla ett ansvar som vi måste ta.
            </seg>
            <seg n="10702ac5">
              Utredningen konstaterar också att det dubbla jobbskatteavdraget
              för personer som har fyllt 65 år har haft en tydlig och mätbar
              effekt och inneburit att fler äldre personer fortsätter att arbeta
              jämfört med tidigare.
            </seg>
            <seg n="a2b016dc">
              Arbete är positivt inte enbart inkomstmässigt, utan det ger även
              ökad social gemenskap och delaktighet i samhället. Människan är
              skapad så att arbete ger välbefinnande och utlopp för en kreativ
              sida av hennes natur. Det finns ett äldre ordstäv som säger: Arbete
              befordrar hälsa och välstånd och förhindrar många tillfällen till
              synd. Den devisen står sig fortfarande. Gemenskap och delaktighet
              motverkar också obetänksamma och mindre kloka beteenden.
            </seg>
            <seg n="14e78210">
              Herr talman! I betänkandet återfinns en lång rad förslag och
              reservationer. I motsats till vissa reservanter är jag övertygad
              om att möjlighet till avdrag för gåvor till ideella organisationer
              är bra. Dessa verksamheter tillhör det civila samhället men innebär
              stora insatser för människor som annars inte skulle kunna nås.
              Sysselsättning, inkomst och gemenskap är kännetecknande för ändamålet
              för många verksamheter inom trossamfund och andra socialt inriktade
              föreningar. Sverige har en lång och god tradition av frivilligrörelser
              som har betytt mycket för uppbyggandet av det svenska samhället.
              Låt oss bevara och stödja den traditionen!
            </seg>
            <seg n="9bcea63f">
              Ett annat ämne som tas upp i reservationerna är a-kassan och
              arbetslöshetsförsäkringen. Som Centerpartiets företrädare redan
              har påtalat pågår det redan ett omfattande arbete i Socialförsäkringsutredningen.
              Det vore därför olyckligt och oklokt att rusa före med förändringar
              innan utredningen har lämnat sitt betänkande. Om den politiska
              viljan att finna långsiktiga lösningar hade funnits skulle mycket
              vara vunnet, särskilt för dem som berörs.
            </seg>
            <seg n="b43024ff">
              Två frågor har ställts. Den ena handlar om en bredare skatteöversyn.
              Jag håller med Gunnar Andrén i det svar som han gav till Mats
              Pertoft att det kräver att man vet vart man ska komma med utredningen.
              Den tidigare utredningen var sprungen ur den stora ekonomiska
              kris som fanns i slutet på 80-talet då socialdemokratiska finansministrar
              avgick och ekonomin inte gick ihop. Då fanns till slut viljan
              att komma överens. Jag beklagar att man inte har kunnat behålla
              de nivåer som fanns i den överenskommelsen.
            </seg>
            <seg n="80c36d4f">
              När det gäller reseavdrag: Fredrik Schulte hade tittat på vilka
              kommuner som hade mest pendling. Kungsbacka kommun ligger i Hallands
              län, och jag kan berätta att den är så utformad geografiskt att
              det i vissa delar av kommunen faktiskt är närmare att åka till
              Göteborg genom att ta bilen än genom att åka tillbaka till Kungsbacka
              för att ta de allmänna kommunikationerna in till staden. Det blir
              alltså mindre utsläpp genom att man använder reseavdraget.
            </seg>
            <seg n="a6db333a">
              Sedan vill jag påtala en sak som inte har kommit fram. Hur Skatteverket
              har kommit fram till de här uppgifterna förstår jag inte. Den
              som använder sin bil till jobbet en längre sträcka har redan genom
              kommunal- och landstingsskatten betalat subventionerna till de
              allmänna kommunikationerna, som finansieras genom skattsedeln
              när det gäller kommun- och landstingsskatten. Han har betalat
              detta plus att han betalar 9 00010 000 kronor till för att använda
              sin bil med höga drivmedelsskatter så han är väldigt glad i att
              köra i så fall. Det finns alltså en motverkande pol här.
            </seg>
            <seg n="0998eae5">
              Sedan kan vi också komma ihåg att Miljöpartiet var drivande i
              fråga om pumplagen, som innebar att man på landsbygden inte hade
              några drivmedel. Ett exempel kommer från Kalix kommun, där Peter
              Eriksson var kommunalråd. Han köpte tio miljöbilar. Det var bara
              det att det inte fanns någonstans i närheten att tanka. Om man
              körde ned till Luleå, fem mil därifrån, kunde man tanka på hemvägen.
              Men på den plats där tankstället var fanns det bara en miljöbil.
              Så kan det gå när Miljöpartiet styr i vissa delar av landet. Jag
              tror inte att det är så lyckligt för oss andra.
            </seg>
          </u>
          <note type="speaker" n="fc892bea">
            Anf. 110 MATS PERTOFT (MP) replik:
          </note>
          <u who="Q6043976" xml:id="i-7bef1cec00878ea5-3" n="8cd74a21">
            <seg n="1d3cdaac">
              Herr talman! Jag hade inte tänkt begära replik, men när Lars
              Gustafsson hade sina sista två minuter tänkte jag att jag ändå
              måste gå upp och ställa till rätta några saker.
            </seg>
            <seg n="fdac2aff">
              Diskussionen om pumplagen kan vi ta en annan gång. Jag har till
              och med för mig att trafikutskottet gjorde en utredning som tydligt
              visade att detta att pumplagen skulle ha lett till nedläggning
              av mackar var ren rappakalja.
            </seg>
            <seg n="703919b6">
              Beträffande reseavdrag: De siffror jag använde mig av kommer
              från Skatteverkets egen utvärdering. Ca 50 procent av avdragen
              är felaktiga, och 98 procent av de felaktiga avdragen är till
              förmån för den som har gjort avdragen. Det pågår alltså ett utbrett
              skattefusk i den här frågan.
            </seg>
            <seg n="75e0f472">
              Min fråga till allianspartierna är: Tolererar ni detta skattefusk?
              Jag har i mitt inlägg inte pratat om koldioxidutsläpp, utan jag
              har pratat om rent och skärt skattefusk. Den här regeringen jagar
              ju annars skattefuskare på alla möjliga sätt, och det har jag
              inga synpunkter på man ska inte fuska med skatt. Men vi ska ha
              system som inte gynnar fusk, och det är det ni inte rör ett finger
              för att åstadkomma.
            </seg>
            <seg n="d9b36dc0">
              Detta måste vara det mest utbredda skattefusksystemet i något
              av alla avdragssystem som vi har i Sverige 50 procent fel, varav
              98 procent gynnar den som har gjort avdraget! Då stämmer det inte.
              Jag kan nämna att Norge, när de ändrade sitt system, nästan fick
              bort skattefusket. Och i Norge finns det också glesbygd.
            </seg>
            <seg n="2a5183b4">
              Vad avser Lars Gustafsson med sitt inlägg, och hur ställer han
              sig till ändringen att få ett färdmedelsneutralt och avståndsbaserat
              reseavdragssystem?
            </seg>
          </u>
          <note type="speaker" n="7139ffd5">
            Anf. 111 LARS GUSTAFSSON (KD) replik:
          </note>
          <u who="Q5777864" xml:id="i-0270b123cffd97a8-1" n="1426566a">
            <seg n="bf2d01b2">
              Herr talman! Jag kan säga att jag satt med i den arbetsgrupp
              i trafikutskottet som utredde den frågan. Det var väldigt diskrepant
              hur nedläggningen av mackar var. Jag har varit på flera ställen
              i Sverige och besökt mackar och kan tala om för dig att det inte
              var någon lyckad idé. Det finns flera som har gjort stora investeringar
              men inte har kunnat driva sina mackar, och det har inte blivit
              någon miljönytta över huvud taget. Så går det med hugskott som
              kommer från partier som har lite skygglappar när det gäller miljön.
            </seg>
            <seg n="a60f4b69">
              Beträffande skattefusk: Förekommer det att människor inte använder
              bilen och ändå gör avdrag är det Skatteverkets uppgift att i så
              fall sätta dit dem. Annars måste de ha fått bensinen gratis från
              något håll, genom någon sorts smuggelmack, för att betala drivmedel.
              Alltså är det skattefusket som är problemet. Om det finns skattefusk
              får det åtgärdas av skattemyndigheten, och då bör de säga till
              riksdagen om det behövs nya regeländringar för att sätta åt skattefuskarna.
              Det har jag inga problem med.
            </seg>
            <seg n="7b614dee">
              Jag kan tänka mig att människor i varje fall måste komma till
              jobbet. Det är svårt att göra ett avdrag om man inte har ett jobb.
              Reseavdrag för arbetslösa har vi inte infört ännu, och jag vet
              inte om det kommer.
            </seg>
            <seg n="6ca7a73c">
              Om det finns ett skattefusk ska det givetvis åtgärdas. Men om
              det finns ett reguljärt avdrag vill jag inte förhindra att människor
              flyttar på sig. Vi vill öka mobiliteten i arbetskraften för att
              människor lättare ska ta sig till jobbet och för att öka viljan
              att arbeta.
            </seg>
            <seg n="d3045aca">
              Vi vill då inte ha för höga kostnader för resor, och vi vill
              också ha vissa rimliga avdrag. Vi ska komma ihåg att alliansregeringen
              höjde gränserna för när människor fick göra avdrag när man införde
              jobbskatteavdraget i det första steget.
            </seg>
            <seg n="a68f14f1">
              Om Mats Pertoft vill sätta åt skattefuskare är jag gärna med
              på den vagnen. Men först måste man presentera förslag för hur
              man ska göra det.
            </seg>
          </u>
          <note type="speaker" n="26684abe">
            Anf. 112 MATS PERTOFT (MP) replik:
          </note>
          <u who="Q6043976" xml:id="i-7bef1cec00878ea5-4" n="8cd74a21">
            <seg n="398ca08a">
              Fru talman! Jag vill be Lars Gustafsson att lyssna på vad jag
              säger. Jag säger väldigt tydligt: Vi vill inte ta bort reseavdragssystemet.
            </seg>
            <seg n="b2ef478e">
              Jag säger också att det finns en erfarenhet av hur man får bort
              reseavdragssystemet. I vårt grannland Norge hade de ett system
              liknande det svenska med omfattande fusk. Det är precis som vi
              har det enligt Skatteverkets utvärdering. De ändrade systemet
              till ett färdmedelsneutralt avståndsbaserat system och fick bort
              fusket.
            </seg>
            <seg n="b3917edb">
              Alliansregeringen har ett bibehållet system som man ärvt från
              tidigare som inbjuder till fusk genom sin konstruktion. Det är
              tydligt enligt Skatteverkets och diverse oberoende konsultbyråers
              utvärderingar.
            </seg>
            <seg n="7d699ffd">
              Det är ni som har ansvaret för att vi behåller skattefusket.
              Vad jag vill är att ni tar till er fakta, stoppar skattefusket
              och har kvar ett reseavdragssystem.
            </seg>
            <seg n="7dc827bd">
              Vi ska självklart ha en stor mobilitet. Det är inte någonting
              som jag vill ha bort. Men jag vill att Lars Gustafsson funderar
              och lyssnar på min fråga.
            </seg>
            <seg n="a001fedf">
              Norge fick bort fusket och behöll ett reseavdragssystem. Norges
              glesbygd har inte slutat att fungera. Kan vi i Sverige tänka oss
              att lyssna på de erfarenheterna och reformera ett system som inbjuder
              till skattefusk? Alliansregeringen gynnar skattefusket. Det är
              kanske det största skattefusksystem vi har kvar.
            </seg>
            <seg n="3a58c551">
              Det vore lämpligt att en regering som så starkt har bekämpat
              skattefusk och har en finansminister som talar om vikten av att
              betala riktig skatt och jag håller helt med honom på den punkten
              tar till sig erfarenheterna från grannlandet och ändrar systemet.
              Ni borde diskutera sakfrågan i stället för att tala om andra saker.
            </seg>
          </u>
          <note type="speaker" n="0e0e137b">
            Anf. 113 LARS GUSTAFSSON (KD) replik:
          </note>
          <u who="Q5777864" xml:id="i-0270b123cffd97a8-2" n="1426566a">
            <seg n="fbd3d172">
              Fru talman! När det gäller sakfrågan är reseavdraget utformat
              så att man får avdrag för resor från sin bostad till sitt arbete
              och tillbaka igen. Det är avståndsbaserat.
            </seg>
            <seg n="014e756c">
              Det innebär att om man har resor som överstiger 9 00010 000 kronor
              får man reducerad skatt på den bit som är över. Det förutsätter
              att man flyttar sig från punkt A till punkt B fram och tillbaka.
              Är det så att Skatteverket kommer på att det finns människor i
              systemet som fuskar med detta ska vi givetvis hitta regler för
              att åtgärda det.
            </seg>
            <seg n="da258641">
              Eftersom man talar om att man är så glad för att betala skatt
              i Sverige måste det någonstans finnas en hederlighetskod. Man
              är väldigt glad att hitta undantag för alla skatter. Det kan i
              så fall inte vara bra med höga skatter.
            </seg>
            <seg n="38acb413">
              Någonstans glappar resonemanget hos Mats Pertoft. Skatteverket
              kommer ständigt med nya förslag om än det ena och än det andra.
              Det är till och med så att vi får stoppa det. Om det kommer på
              att det finns fusk som kan åtgärdas på något vis välkomnar vi
              de svaren.
            </seg>
            <seg n="a58d5b74">
              Mats Pertoft tog i sitt anförande själv upp att människor pendlar
              in från kringliggande regioner. Det har ofta blivit resultat av
              den urbanisering som Mats Pertoft gärna driver genom att det är
              svårare att bo i glesbygden.
            </seg>
            <seg n="2302bf39">
              Jag vill värna att de reseavdragen finns så länge de människorna
              är med och finansierar de allmänna kommunikationerna. Det gör
              de via sin skattsedel. Det kommer ofta inte fram i denna kammare.
            </seg>
            <seg n="b4119698">
              Om Mats Pertoft vet mer kan Mats Pertoft kontakta Skatteverket
              och tala om för det att det ska tala om för oss vad det är för
              fel på våra skatteavdrag.
            </seg>
          </u>
          <note n="42db8b91">
            Överläggningen var härmed avslutad.
          </note>
          <note n="e8d8044c">
            13 § Granskning av EU-kommissionens meddelande om en plan för
            en djupgående och verklig ekonomisk och monetär union
          </note>
          <note n="566a1717">
            Föredrogs
          </note>
          <note type="speaker" n="8d245575">
            Anf. 114 PER BOLUND (MP):
          </note>
          <u who="Q5581337" xml:id="i-c93840cc286d77f4-0" n="f6fe9e1b">
            <seg n="98200c7b">
              Fru talman! Jag vill börja med att yrka bifall till vår motivreservation
              som vi har i ärendet. Anledningen till det är att jag är djupt
              oroad över den riktning eurosamarbetet är på väg mot nu efter
              eurokrisen.
            </seg>
            <seg n="b03c5a97">
              Till att börja med kan man konstatera att i en alltmer globaliserad
              världsekonomi påverkas alla länder av en djup ekonomisk nedgång
              i närområdet. Särskilt ett litet och exportberoende land som Sverige
              drabbas hårt när det blir ökad instabilitet eller kris i ekonomierna
              omkring oss. Det ser vi nu tecken på i den ekonomiska nedgången
              i Sverige.
            </seg>
            <seg n="ba00e8b5">
              Jag vill understryka att det därför är positivt ur Miljöpartiets
              synvinkel att euroländerna kunnat hantera den mest akuta ekonomiska
              krisen. Däremot tror jag att det är alldeles för tidigt att blåsa
              faran över för den europeiska ekonomin. Det finns många risker
              kvar att överkomma.
            </seg>
            <seg n="6b78f7e4">
              För oss är det tydligt att eurokrisen inte är en slump utan en
              strukturell kris som beror på att den gemensamma valutakursen
              och räntan som gäller för så vitt skilda ekonomier som den grekiska,
              den cypriotiska och den tyska inte kan skapa hållbara ekonomiska
              villkor.
            </seg>
            <seg n="97bc8af0">
              Att på det sätt man gjort inom eurosamarbetet låsa fast medlemsstaterna
              i en gemensam penning- och valutapolitik kommer att leda till
              fortsatta ekonomiska bubblor som spricker och riskerar att skapa
              nytt ekonomiskt kaos.
            </seg>
            <seg n="c2dc3caa">
              Det är lätt att se att det under ett antal år varit stora skillnader
              i produktivitetstillväxt mellan länderna. Det har bidragit till
              stora underskott i bytesbalanserna och de offentliga finanserna
              på vissa håll i eurozonen.
            </seg>
            <seg n="e9df94d6">
              Om man inte vill se de strukturella skillnaderna mellan Europas
              ekonomier och de risker som det medför kan man inte heller lösa
              problemet med Europas ekonomiska kris. Det tycker jag kännetecknar
              kommissionens förslag, vilket jag verkligen beklagar.
            </seg>
            <seg n="e90d22f5">
              Det blir också alltmer tydligt att euroländerna inte klarar av
              att uppfylla ens de regler som man redan tidigare kommit överens
              om. Mycket tyder till exempel på att Frankrike redan i år inte
              kommer att kunna hålla sig inom de ekonomiska ramar euroländerna
              enades om i den så kallade stabilitetspakten och inte heller uppfyller
              det som man kom överens om i finanspakten för bara några månader
              sedan.
            </seg>
            <seg n="33b023fe">
              Stabilitetspakten är grunden för eurosamarbetet. Ändå klarar
              man inte av att uppfylla ens de villkor man hade där. Det är värt
              att fråga sig: Om inte ens de tyngsta euroländerna kan hålla sig
              till de regler som man redan sedan tidigare har satt upp, är det
              då verkligen högst prioriterat att ta nya och ganska långtgående
              steg i eurosamarbetet? Borde man inte försöka fixa det som man
              redan har kommit överens om sedan tidigare? Ur vår synvinkel kan
              inte några långtgående planer från kommissionen rädda förtroendet
              för euron om inte länderna är beredda att följa de regler som
              redan gäller för samarbetet.
            </seg>
            <seg n="dfef48dd">
              Fru talman! Man kan därför med fog fråga sig om kommissionens
              förslag i detta dokument är möjliga att genomföra eller ens rimliga.
              I stället för att acceptera att eurosamarbetet inte var någon
              särskilt god idé redan från början och minska omfattningen av
              den ekonomiska samordningen mellan länderna väljer EU-kommissionen
              nu att gå åt precis motsatt håll.
            </seg>
            <seg n="d9d0eec9">
              På grund av, som vi ser det, politisk prestige och önskan att
              rädda europrojektet nästan oavsett kostnad kommer nu kommissionen
              med väldigt långtgående förslag om fördjupat eurosamarbete. Strategin
              verkar vara att till varje pris dölja ett misslyckande och i stället
              med krisen som påfösare tvinga befolkningen att gå med på åtgärder
              som aldrig hade varit tänkbara för bara några år sedan.
            </seg>
            <seg n="190401da">
              Med kommissionens plan tas mycket stora steg mot ökad överstatlighet
              inom EU. Makt förskjuts väldigt snabbt från medlemsstaterna till
              EU och EU-kommissionen. För mig och för de gröna partierna är
              det uppenbart att det inte finns något folkligt stöd för den inriktning
              som målas upp i kommissionens förslag.
            </seg>
            <seg n="451035ff">
              Jag är därför djupt kritisk till de förslag som nu upptecknas
              i detta utlåtande. För mig är det tydligt att eurozonens problem
              inte kan lösas genom att man tar bort den nationella beslutanderätten
              över finanspolitiken. I stället är risken stor att överstatliga
              lösningar hindrar medlemsstaterna från att fatta de beslut som
              är nödvändiga för att lösa landets egna problem.
            </seg>
            <seg n="c2f1ab21">
              Eftersom länderna helt uppenbart står inför väldigt olika utmaningar
              och eftersom det finns obalanser i de individuella ekonomierna
              måste de lösas på nationell nivå. De steg i federal riktning som
              nu finns i kommissionens förslag är fel väg att gå ur vår synvinkel.
            </seg>
            <seg n="0ceaef3c">
              Det är viktigt att medlemsstaternas kompetens inte beskärs ytterligare.
              Om man ska rädda förtroendet för euron är det inte rimliga steg
              att ta att flytta över ansvar för budgetregler och skatter och
              att börja tala om gemensam politik för arbetsmarknadsområdet och
              det sociala området. Vi anser att detta är områden som fortsatt
              ska vara uppe till diskussion i EU men som ska hanteras på mellanstatlig
              nivå. De ska inte hanteras genom överstatliga beslut. Den viktigaste
              grunden för det är att det folkliga förtroendet för en sådan utveckling
              och det folkliga stödet för att ta stora steg åt det hållet inte
              finns inom Europa. Att fatta beslut som går emot befolkningens
              inriktning och det folket accepterar kommer inte att leda till
              ett stabilt och långsiktigt hållbart Europasamarbete. Det kommer
              snarare att riskera att leda till att sociala konflikter byggs
              in, vilket kommer att skapa mer instabilitet inom eurozonen i
              stället för motsatsen.
            </seg>
            <seg n="075f4b44">
              Om man ska röra sig åt det håll som kommissionen nu förespeglar
              och föreslår måste till att börja med ett kriterium uppfyllas.
              Det är att man har en bred debatt och en grundläggande diskussion
              inom eurozonen och även inom resten av EU, som självklart påverkas
              mycket av de förslag som genomförs inom eurozonen. Jag menar att
              det behövs en bred debatt och att de nationella parlamenten måste
              involveras tidigare än vad som har gjorts i diskussionerna om
              ett framtida EU. Utan demokratisk legitimitet kan inte några samarbeten
              överleva. Det gäller även euron.
            </seg>
            <seg n="d2753822">
              Vi får ofta i debatten om eurofrågan och eurosamarbetet höra
              att det inte spelar så stor roll vad som händer där eftersom euroländerna
              löser sina egna problem. Sverige är inte med i euron. Därmed skulle
              vi inte beröras och inte heller kunna komma med förslag eller
              påverka inriktningen. Det tycker jag är en farlig verklighetsbeskrivning.
              Det finns många skäl till det. Ett är, som jag var inne på, att
              Sverige är en liten ekonomi och att vi påverkas mycket av vad
              som händer i vår omvärld. Ett annat är det faktum att Sverige
              i dag formellt är en del av eurosamarbetet. I och med de fördrag
              som vi har skrivit under är vi bundna att på sikt gå med i euron.
              Miljöpartiet har därför vid ett antal tillfällen krävt att Sverige
              precis som Storbritannien och Danmark ska kräva att få ett permanent
              undantag från euron. I dagsläget är det ungefär 90 procent av
              svenska folket som är emot att Sverige ska ansluta sig till euron.
              Det vore därför rimligt att lyssna till den starka majoriteten
              och lyssna till alla dem som sade nej i folkomröstningen om euron
              2003 och kräva att Sverige får ett permanent undantag från eurosamarbetet
              precis som våra grannar i Danmark och Storbritannien. Tyvärr är
              det en majoritet i den här kammaren av partier som inte vill gå
              med på dessa krav. De vill inte legitimera folkomröstningen och
              det beslut som har fattats där.
            </seg>
            <seg n="4f5e1a5d">
              Fru talman! Jag ser en stor risk att kommissionens förslag, om
              det skulle genomföras, kommer att leda till en splittring av EU.
              Om euroländerna skulle gå vidare i ett djupare samarbete, som
              förespeglas här, och de andra länderna skulle stå utanför kommer
              det att leda till stora problem för hela EU framöver. Vi tycker
              därför att det är oroande att den svenska regeringen står så pass
              passiv som den gör i de här frågorna och låter utvecklingen fortsätta
              utan att protestera eller utan att tydligt ta avstånd från denna
              inriktning.
            </seg>
          </u>
          <note type="speaker" n="add14da1">
            Anf. 115 JACOB JOHNSON (V):
          </note>
          <u who="Q5888881" xml:id="i-a49b2dfef78f8aae-3" n="352bdbc7">
            <seg n="3f42603c">
              Fru talman! Enligt en ny opinionsundersökning är det nu fler
              svenskar som vill att Sverige ska lämna EU än det är som vill
              att Sverige ska vara kvar 44 procent mot 41 procent enligt Yougovs
              undersökning som publicerades för någon vecka sedan. Det är inte
              så förvånande med tanke på den ständigt pågående eurokrisen med
              ständigt nya huvudaktörer, nu senast Cypern.
            </seg>
            <seg n="d1cd4849">
              Jag tror att även de som 2003 röstade för att Sverige skulle
              gå med i euron och EMU nu är tacksamma för att Vänsterpartiet
              och andra då så ihärdigt argumenterade för att hålla Sverige utanför
              detta sluttande plan. Det drar till synes obönhörligt ned först
              Sydeuropa i ett moras av massarbetslöshet, desperation och förstörda
              statsfinanser, och det hotar även EU:s stormakt Frankrike och
              på sikt även Tyskland. Också EU-länder utanför eurozonen, som
              Sverige, påverkas naturligtvis av denna kris ja, man kan nog säga
              detta drama. Ledarna för eurozonen verkar inte veta vad de ska
              göra.
            </seg>
            <seg n="02fc5923">
              Svenska Dagbladets krönikör Andreas Cervenka beskrev talande
              detta på sin blogg häromdagen. Den nye ordföranden för eurogruppen,
              holländaren Jeroen Dijsselbloem, sade först i en intervju i Financial
              Times att räddningen av Cypern ska ses som ny modell för hur problemtyngda
              banker ska hanteras. Han berättade att det nuvarande systemet
              där skattebetalare ständigt får betala för bankernas misstag måste
              få ett slut. Om vi vill ha en sund finanssektor är det enda rätta
              att säga: Om du tar på dig risker måste du hantera dem, och om
              du inte kan hantera dem så borde du inte ha tagit dem från början.
              Så sade Dijsselbloem.
            </seg>
            <seg n="ad00729d">
              Men detta uttalande fick bankaktierna att falla, så han gjorde
              en snabb reträtt. Några timmar senare kablades en kommuniké ut,
              där Dijsselbloem tog tillbaka det han hade sagt. Cypern kommer
              inte alls att fungera som något exempel, utan Cypern är ett specifikt
              fall med exceptionella utmaningar som krävde de åtgärder som vi
              kom överens om i går. Makroekonomiska anpassningsprogram är skräddarsydda
              för situationen i det berörda landet och inga modeller eller mallar
              används.
            </seg>
            <seg n="05aa8765">
              Cervenka avslutar sin blogg med konstaterandet att det finansiella
              systemet är ett fuskbygge som vilar på bräcklig grund och att
              marknaden har blivit ett monster.
            </seg>
            <seg n="0e417d54">
              Fru talman! Jag kan inte låta bli att associera till dessa aktuella
              händelser och kommentarer när jag läser dagens utlåtande om EU-kommissionens
              meddelande om en plan för en djupgående och verklig ekonomisk
              och monetär union.
            </seg>
            <seg n="ef86e774">
              Det framgår av utlåtandet att kommissionen själv konstaterar
              att trots mycket kraftfulla åtgärder är förtroendet för EMU mycket
              lågt. Det är en klädsam självinsikt, kan man tycka. Men sedan
              är det svårare att hålla med. Kommissionen efterlyser en övergripande
              vision för en djupgående och verklig ekonomisk och monetär union.
              Enligt visionen bör alla ekonomiska och finanspolitiska beslut
              som medlemsstaterna överväger samordnas, godkännas och övervakas
              på EU-nivå. Detta bör även innefatta beskattning, sysselsättning
              och andra politikområden som är väsentliga för EMU:s utveckling.
              EMU bör även förstärkas genom att EMU får egna finanspolitiska
              medel och i slutändan en egen central budget för stabiliseringspolitiska
              åtgärder. EU-kommissionen verkar vara övertygad om att den kurs
              som så tydligt leder ned i diket är den som ska fullföljas.
            </seg>
            <seg n="9a55fe87">
              Fru talman! Kommissionens meddelande innehåller långtgående förslag
              om ett fördjupat EU-samarbete. Stora steg tas mot ökad överstatlighet.
              Vi menar att problemen i euroområdet inte kan lösas genom att
              man beskär medlemsstaternas nationella beslutanderätt över finanspolitiken.
              Det skulle förhindra medlemsstaterna att fatta nödvändiga beslut
              utifrån sina egna förutsättningar. Kommissionens förslag innebär
              på lång sikt en central EU-budget och en kraftig förändring av
              dagens EU-samarbete. Grundläggande befogenheter flyttas från medlemsstaterna,
              vilket skulle kräva fördragsändringar. Det skulle i sig behöva
              föregås av omfattande debatter i medlemsstaterna, i de folkvalda
              parlamenten med mera.
            </seg>
            <seg n="c5418b50">
              Vi menar att kommissionens förslag kan leda till allvarlig splittring
              av EU där euroländerna fortsätter med ett så kallat fördjupat
              samarbete som kanske får omfattande konsekvenser för icke-EMU-länder
              inom Europeiska unionen.
            </seg>
            <seg n="19314aef">
              Med detta, fru talman, yrkar jag bifall till motivreservationen.
            </seg>
          </u>
          <note type="speaker" n="a4990523">
            Anf. 116 BO BERNHARDSSON (S):
          </note>
          <u who="Q3374789" xml:id="i-3d26da89f7b8e98a-0" n="cc9a6b52">
            <seg n="834cb8d0">
              Fru talman! Europas kris är inte över. Sedan någon vecka tillbaka
              vänds intresset mot Cypern och det som händer där. I morse nåddes
              vi av beskedet att prognoserna för den stora spanska ekonomin
              skrivs ned. Man räknar nu med att tillväxten under innevarande
              år blir minus 1,5 procent, det vill säga recession. Tidigare hade
              man trott att det skulle stanna vid minus 0,5. I prognosen skriver
              man upp arbetslösheten i Spanien till 27,5 procent. För varje
              läsning som levereras framstår krisen som värre, eller i alla
              fall långt ifrån avvärjd.
            </seg>
            <seg n="251ca9e4">
              Det är Europas ungdom som drabbas allra hårdast. I Spanien är
              ungdomsarbetslösheten 60 procent, i Grekland är ungdomsarbetslösheten
              50 procent och i Portugal är den 40 procent. Många av de ungdomar
              som kan, det vill säga de som har utbildning och är starka på
              den arbetsmarknad som finns på andra håll, väljer att emigrera.
              I Sverige är ungdomsarbetslösheten inte lika hög, runt 25 procent.
              Redan det är naturligtvis en fullständigt oacceptabel nivå. Vi
              håller på att offra Europas ungdom, Europas framtid, för en ganska
              halsstarrig åtstramningspolitiks skull. Det får helt enkelt inte
              ske.
            </seg>
            <seg n="a25a9ac4">
              EU-kommissionen har en plan. Det är den planen som vi har granskat
              tidigare och nu diskuterar i kammaren. Det handlar om att i efterhand
              laga allvarliga konstruktionsfel i eurosamarbetet.
            </seg>
            <seg n="895b7824">
              Jag kanske i någon mån, i motsats till föregående talare, har
              lite mer förståelse för själva idén som en teoretisk modell. Den
              går ut på att den ekonomiska politiken och politiken över huvud
              taget måste centraliseras inom eurozonen. En riktig och, som man
              säger, verklig monetär och politisk union ska nu förverkligas.
              I förlängningen är det en federalistisk plan som man vill sätta
              i verket, i alla fall i de djärvaste perspektiven.
            </seg>
            <seg n="e811319c">
              Det går, som jag sade, att teoretiskt förstå motiven. Det innebär
              inte att vi ställer upp på dem. Om valutaunionen ska fungera krävs
              det ökad samordning och styrning av den ekonomiska politiken.
              Det fordras att man har betydande fördelningspolitisk kraft i
              centrum av en sådan union. Det krävs långtgående solidaritet mellan
              medlemsländerna i en sådan union.
            </seg>
            <seg n="23463e2a">
              Det är det teoretiska resonemanget som jag kan ha en viss förståelse
              för. Sedan kommer vi till praktiken.
            </seg>
            <seg n="6112b2d4">
              Vi socialdemokrater vill understryka att Sverige har ett starkt
              intresse av att eurozonen löser sina problem. Det är det första
              som måste sägas. Vi vill inte stå i vägen för det som måste göras.
              Men vi tänker inte heller stå tysta, utan vi tänker lägga oss
              i det som faktiskt föreslås och det som sker.
            </seg>
            <seg n="01874b49">
              Vi ser och vi oroas över att Europeiska unionen nu utvecklas
              i det som kallas olika takt. Vi vill så långt möjligt begränsa
              följderna av denna otakt, och vi vill att beslutsfattande så långt
              det nu är möjligt ska hållas ihop inom EU-27 även om vi naturligtvis
              inser att det är en ganska knepig balansgång. Det kommer att bli
              så.
            </seg>
            <seg n="8a9608a1">
              Vi anser också, och det är vi överens om i utlåtandet, att redan
              beslutade åtgärder med syfte att just stärka styrningen och samordningen
              av den ekonomiska politiken först borde få en chans att verka
              och fungera. Jag tänker då naturligtvis på stabilitetspakten och
              de så kallade sexpacken och tvåpacken som har till syfte att styra
              upp politiken och ekonomin. Vi tycker att de borde få verka innan
              man sätter nya, djärva projekt i sjön.
            </seg>
            <seg n="72a59ba6">
              Jag tror för min del att det sker väldigt mycket för att hålla
              den så kallade marknaden på gott humör. Man måste hela tiden fortsätta
              att leverera sådant som kan muntra upp marknadens aktörer. Men
              man borde kanske ha lite mer is i magen det är i alla fall lätt
              att säga och se till att det som redan är beslutat får en chans
              att fungera.
            </seg>
            <seg n="7a9af17e">
              Jag sade att det teoretiskt går att förstå varför de här långtgående
              federalistiska förslagen läggs fram. Invändningarna mot förslagen
              baseras inte på att idén är helt obegriplig utan på att det inte
              är en framkomlig väg. Andra talare har varit inne på det perspektivet.
              Vi tror inte att det går att uppbringa ett folkligt stöd för en
              så långtgående, rent av dramatisk, omvandling av den europeiska,
              i dag nationellt baserade, demokratin. Det går inte att få stöd
              för en sådan utveckling. Jag skulle också vilja säga att det inte
              heller är önskvärt med en så långtgående centralisering av beslutsfattandet,
              utan det måste finnas andra, och det finns andra, metoder att
              överväga och pröva.
            </seg>
            <seg n="aa72fc5b">
              Den ekonomiska krisen kräver däremot politiska lösningar. Avvisar
              man federationen som idé måste man ha en annan idé om vad som
              ska göras politiskt. Jag skulle vilja påstå att det finns tillräckligt
              många opinioner och meningsyttringar i Europa, och även här i
              Sverige, som går ut på att man pratar om vad man inte vill göra.
              Jag tycker att det ligger ett uppdrag på oss alla som deltar i
              den här diskussionen att bjuda till och försöka prestera några
              alternativa lösningar på de problem som ligger framför oss.
            </seg>
            <seg n="d922aefd">
              Det behövs mer politik, inte mindre. Det som har hänt i Europa
              är framför allt ett misslyckande för just marknaderna, för finansmarknaden
              och för bankerna. Lösningen är inte mer marknad utan mer politik.
              Diskussionen måste handla om hur den politiken ska se ut.
            </seg>
            <seg n="b18b8aeb">
              Det finns en skrivning i utlåtandet där regeringens synpunkter
              citeras. Där säger regeringen att krisen i eurozonen visar att
              marknadstryck som regel är effektivare än kollegial påtryckning
              för att förmå länder att genomföra ekonomiska reformer. Men det
              är inte lösningen. Marknaden är inte lösningen på de här problemen,
              utan det är politiken som måste in på ett mycket mer kraftfullt
              sätt.
            </seg>
            <seg n="7aba8f05">
              Det skulle vara oerhört pretentiöst att säga att vi har en fullständig
              lösning att leverera, men däremot tror jag att vi borde kunna
              slå fast vissa saker. De värst krisdrabbade länderna behöver mer
              tid. De kommer inte undan att de måste ta kontroll över sina offentliga
              finanser och få ordning och reda i ekonomin, men de behöver tid.
              Och de behöver solidaritet. De kommer inte undan att återta kontrollen,
              men de kommer inte att klara det själva med mindre än att de sociala
              och politiska konsekvenserna riskerar att bli ohyggligt stora
              och oacceptabla.
            </seg>
            <seg n="93170245">
              Den anpassning som Tyskland måste göra är minst lika stor som
              den Grekland måste göra för att man på nytt ska få balans i eurozonens
              ekonomi, och det är dit man måste komma.
            </seg>
            <seg n="89b2150f">
              Tid är nödvändig men också balans. Det handlar om en solidarisk
              balans mellan länderna men också om en balans i de konsolideringsprogram
              som lanseras och genomförs. Sparsamhet och kostnadsanpassning
              är nödvändiga men också målmedvetna satsningar för att skapa jobb
              och ekonomisk tillväxt. Jag har tagit del av hundratals dokument
              det vågar jag säga utan att överdriva i EU-nämnden där det står
              tillväxt och strukturreformer på varannan sida, men jag har sett
              väldigt lite av konkreta åtgärder som går i den riktningen. Det
              mesta som den europeiska högerpolitiken levererar är åtstramningar,
              och arbetslösheten stiger och recessionen biter sig fast i Europa.
            </seg>
            <seg n="fbfa83d1">
              Jag vågar påstå att det Europa behöver är mer av socialdemokratisk
              politik och mindre av det vi nu ser.
            </seg>
          </u>
          <note type="speaker" n="106d60b6">
            Anf. 117 PEDER WACHTMEISTER (M):
          </note>
          <u who="Q6228063" xml:id="i-e25fc35fe3321523-0" n="41251f2f">
            <seg n="cca4c906">
              Fru talman! Jag yrkar till att börja med bifall till finansutskottets
              utlåtande, och jag vill instämma i vad tidigare talare har sagt
              om att man känner en viss oro inför framtiden. Den här rapporten
              lades fram för rådet i juni 2012, och det har hänt mycket sedan
              dess.
            </seg>
            <seg n="72ff75c7">
              När förslaget kom hajade jag till när man talade om den finansiella
              stabiliteten. Man skulle ha ett finansdepartement i Bryssel och
              man skulle skapa regler för den framtida finanspolitiken centralt.
              Man skulle ha samordning mellan olika politiska organisationer,
              men vad menade man med det? Det talades om nationella parlament,
              aktiva gentemot Europaparlamentet, och om mer makt åt Europaparlamentet.
            </seg>
            <seg n="0cf094f7">
              Jag tycker att utskottet har gjort ett mycket bra uttalande när
              det gäller detta. Motivreservationen från V och MP överensstämmer
              väl med vad utskottet har skrivit. Till exempel konstaterar utskottet
              att kommissionens plan är beskriven på ett övergripande sätt.
              Debatt och analys saknas, och därför anser utskottet att det är
              svårt att bedöma värdet och värdera kommissionens förslag.
            </seg>
            <seg n="5fbd9456">
              Cypern är ett litet land som har samma omfattning på sin ekonomi
              som Uppsala län och har banker som har sju gånger bnp i sin egen
              balansomslutning. Ingen har egentligen vetat om detta. Man kan
              citera den engelska drottningen som framförde frågan till sin
              egen finansinspektion i England: Var det ingen som visste att
              krisen skulle komma? I det här fallet var det många som visste
              att det hände och att det inte var bra. Ändå lät man det hända,
              och sedan får man nu försöka rädda det hela i slutändan.
            </seg>
            <seg n="a0664e84">
              Min bild är att det kommer att dröja rätt länge innan pakten,
              som den här handlingen kallas för, behandlas. Samtidigt vill jag
              påpeka att den kris som uppstått på Cypern egentligen inte har
              någonting med den gemensamma valutan att göra. Det är inte den
              gemensamma valutan som har skapat krisen, utan länderna enskilt
              har skapat krisen. Då är det viktigt att påpeka det som utskottet
              också har sagt, med en majoritet bakom sig, att det gäller att
              avsluta de förhandlingar som pågår just nu om bankunion och annat
              i Bryssel innan man tar nästa steg in i någonting som man inte
              kan kontrollera.
            </seg>
            <seg n="34b71e75">
              Jag tror att Europaparlamentet, kommissionen och rådet nog börjar
              tänka om och fundera på att man ska göra någonting bättre av det
              här än det man hade tidigare.
            </seg>
          </u>
          <note type="speaker" n="b6a83d27">
            Anf. 118 CARL B HAMILTON (FP):
          </note>
          <u who="Q6196285" xml:id="i-06c8cc76b87fe36a-0" n="bc12e356">
            <seg n="d99b9264">
              Fru talman! Jag kommer att ha en lite annorlunda vinkel än de
              tidigare talarna. Jag tycker inte att den här texten i utskottets
              ställningstagande är den mest lyckade. Det blir alltså lite opposition
              mot den egna linjen här.
            </seg>
            <seg n="4ae81bde">
              Både Per Bolund och Bosse Bernhardsson började, tror jag, som
              vanligt med att påpeka att utvecklingen i eurozonen är viktig
              för Sverige. Det blir nästan pliktskyldigast man säger detta,
              för under det hela ligger konstaterandet att vi ändå står bredvid.
            </seg>
            <seg n="a6cb8517">
              Sanningen är den att det är svårt att tro att Sverige kan växa
              i någon annorlunda takt än de andra europeiska länderna sett över
              en längre period. Vi är beroende av deras ekonomiska beslut och
              deras ekonomiska utveckling.
            </seg>
            <seg n="794dd754">
              Då kan man dra två slutsatser. Den ena är att vi håller oss undan
              så mycket som möjligt. Den andra är att vi kastar oss in i detta
              och försöker påverka politiken och utvecklingen till vår egen
              fördel i så mycket som möjligt.
            </seg>
            <seg n="e52041da">
              Här står som vanligt, kan man säga, den här texten, som är en
              typiskt svensk text i det avseendet, och vacklar. Vi vill vara
              utanför, men vi vill när det passar vara med. Jag tror att det
              är rätt bra om diskussionen förs om vad man faktiskt avser med
              Europasamarbetet i detta sammanhang och många andra sammanhang.
              Vill vi vara med och påverka eller vill vi stå vid sidan av?
            </seg>
            <seg n="8370c1fe">
              Jag tror att det undergräver Sveriges trovärdighet att vi inte
              kan bestämma oss. Det är min åsikt. Sverige står stadigt på läktaren.
              Det är väl det som är Bolunds och Bernhardssons grundhållning.
              Jag tror att det är en farlig underskattning av den här åskådarrollen.
              Den är inte bra.
            </seg>
            <seg n="ca62165c">
              Det har varit mycket klankande här på eurosamarbetet, med viss
              rätt naturligtvis. Men i dag nåddes vi av budskapet att man ska
              gå till val i Polen 2015, och den polska regeringen har sagt att
              man bland annat ska gå till val på frågan om euromedlemskapet.
              Skulle man vinna den omröstningen är sex av våra Östersjögrannar
              med i eurosamarbetet. Danmark är inte med, men de är på väg ditåt,
              och då blir det så småningom sju av våra grannländer som är med.
            </seg>
            <seg n="06586d98">
              Man varnar för splittring flera gånger i utskottstexten. Då kan
              andra ställa sig frågan: Vem är det som splittrar? Vi är blinda
              för att vi själva genom vårt agerande kan uppfattas som splittrare
              i Europasamarbetet. Det är alltid andra som splittrar samarbetet,
              men jag tror att vi ska försöka ta på oss andra glasögon ibland,
              för annars tror jag inte att vi förstår hur vi kan uppfattas när
              vi pratar med de andra länderna till exempel i eurozonen.
            </seg>
            <seg n="229a1dd7">
              Flera har med mycket stor rätt kritiserat Barrosos och kommissionens
              planer på federation och stora fördragsändringar. Jag tror inte
              att det där är realistiskt, och jag tror dessutom att det är farligt.
              Jag har inte någon materialistisk historiesyn som innebär att
              saker och ting bara rullar på och att historiens hand visar vart
              vi är på väg. Historiens hand verkar i Bryssel säga att det hela
              tiden ska vara more Europe.
            </seg>
            <seg n="c23b9a66">
              Jag har i stället synen att ödet ligger i våra egna och i våra
              barns händer. Vad vi gör av Europasamarbetet är det som bestämmer
              vad det blir. Min slutsats av detta är att situationen är mycket
              mer skör i dag än vad den har varit på mycket länge. Det är mer
              nationalism, större problem med obehagliga värderingar och risk
              för nya gränskontroller. Vi hörde Cameron häromdagen, och det
              handlar därtill om villkorad passfrihet, problem med den inre
              marknaden och så vidare.
            </seg>
            <seg n="37e7bbd7">
              I stället för att hacka på Barroso och de planerna ska man understryka
              att det inte är en historisk nödvändighet att Europasamarbetet
              går i en viss riktning. Det ligger i våra händer. Därför ska vi
              vårda Europasamarbetet, vidta aktiva åtgärder, vara aktiva och
              tänka på vilka lösningar som man bör ha snarare än att falla in
              i en tämligen lättköpt anti-Barroso-kritik.
            </seg>
            <seg n="9cae3d7e">
              Det som är lösningen i den här texten syftet med den är egentligen
              att recensera kommissionens förslag snarare än att säga vad lösningen
              är är i allmänhet att man ska vara skeptisk till överstatlighet
              och för mycket gemensamma tag i Europapolitiken. Men då kommer
              vi till några intressanta observationer, tycker jag.
            </seg>
            <seg n="f5b58a0b">
              Det är bra med gemensamma överstatliga regler på det ekonomiska
              området, till exempel budgetkontroll. Vi ska inte ha mångfald
              när det gäller frågor om ordning och reda i offentliga finanser.
              Det är fel. Vi kan ha lite olika åsikter när det gäller exakt
              hur nationella ramverk ska vara utformade, men att de ska leda
              fram till ordning och reda i offentliga finanser är ett viktigt
              gemensamt uppdrag. Det är viktigt att vi har regler som leder
              till det resultatet. Det vore intressant att höra vad oppositionen
              säger om det. Om vi inte har det utan har lösliga budgetregler
              och ramverk vad gäller inre-marknads-bestämmelser lämnar det fritt
              spelrum för en äventyrlig och för andra länder skadlig politik
              en politik som kan vara skadlig, tycker jag, för deras medborgare
              men också för deras grannar. Överstatlighet är bra i fråga om
              regler, men sedan kan det vara nationella pengar, alltså överstatlighet
              beträffande regelverket men inte beträffande pengar.
            </seg>
            <seg n="d5f4eed8">
              Det talas om stark centralisering och att medlemsstaternas befogenhet
              vad gäller budget-, skatte-, arbetsmarknads- och socialpolitik
              inte bör försvagas. Men om man låter länderna själva sköta det
              kan det uppstå en situation där det skadar grannarna. Det ska
              vara nationellt anpassade system och åtgärder, sägs det också
              i texten. Det vore väl alldeles utmärkt, fantastiskt, tycker jag,
              och ett framsteg för Europa om krisländerna i slutändan, om fem
              år eller om tio år, har stabila, robusta regler till exempel för
              offentliga finanser och att man har eliminerat korruptionen i
              statlig förvaltning. Det vore en revolution i fråga om styrning
              i många av de länder som nu har haft problem. Det vore jättebra
              med sådana strikta regler som tvingade fram det som vi tycker
              är bra och viktigt, och inte bara vi, utan det gäller även Finland,
              Nederländerna, Tyskland, Österrike och en rad andra länder.
            </seg>
            <seg n="08070a60">
              Man ska inte per automatik säga att överstatliga regler är någonting
              negativt. De är bra. Bankerna är i många länder en stat i staten.
              Om staten dessutom är korrumperad blir det ännu värre. Därför
              är det bra om bankerna i en del länder har ECB som motpart i stället
              för svaga inhemska myndigheter eller regeringar som tvingar dem
              att rekonstruera eller ta förlusterna.
            </seg>
            <seg n="ee43ab7f">
              Å ena sidan varnar man i texten för splittring och uppdelning
              i olika sfärer i Europa. Å andra sidan kräver man nationella avvikelser
              och särlösningar. Ställer man kravet på nationella särlösningar
              och avvikelser blir det splittring. Man får således välja. Jag
              tror inte att man per automatik ska säga att detta med nationella
              avvikelser och särlösningar är någonting jättebra. Det är en fara
              för Sverige. Vi är ett litet land. Vilka nationella avvikelser
              och särlösningar skulle bli de dominerande? Ja, inte vore det
              Danmarks och Estlands utan Tysklands och Frankrikes.
            </seg>
            <seg n="78c952ba">
              Om man ger makt till nationalstaterna och därmed accepterar nationella
              avvikelser och särlösningar, vilket hyllas i texten, ger man dem
              också makt att fatta en mängd äckliga, farliga, dåliga beslut
              som kan skada deras medborgare men också skada grannländerna.
            </seg>
            <seg n="e54b69e1">
              Låt oss ta Cypern som exempel; det har redan varit uppe till
              diskussion. Många kritiserar EU för att man hanterat frågan dåligt.
              Som någon tidigare talare sade har vi i åtminstone två årtionden
              sett utvecklingen av banksystemen på Cypern med pengatvätt, skattesmitning
              och annan skumraskverksamhet. Hade det varit bra med överstatliga
              regler som gjort det möjligt för EU-kommissionen och andra EU-länder
              att ingripa mot detta? Det är väl en bra fråga att ställa sig.
              Nej, ska man ha nationella särlösningar etcetera då är det bara
              att tacka och ta emot, för då inträffar sådana fall som Cypern.
              Risken nu är att ett nytt Cypern dyker upp någon annanstans i
              Östeuropa eller i Baltikum, vår egen bakgård så att säga.
            </seg>
            <seg n="0a7b9cf3">
              Jag tror att det hade varit bra om vi haft överstatliga regler
              som för länge sedan tvingat Cypern och dess regering och myndigheter
              att ingripa mot pengatvätt, skatteundandragande och annan skumraskverksamhet
              som har frodats där.
            </seg>
          </u>
          <note type="speaker" n="fce610eb">
            Anf. 119 PER BOLUND (MP) replik:
          </note>
          <u who="Q5581337" xml:id="i-c93840cc286d77f4-1" n="f6fe9e1b">
            <seg n="62011756">
              Fru talman! Det var många trådar i Carl B Hamiltons anförande
              som jag skulle vilja kommentera. Jag hinner dock inte ta upp ens
              hälften av dem, men några kommentarer vill jag ge.
            </seg>
            <seg n="8877f4bc">
              Carl B Hamilton talar om särlösningar, men han uppehåller sig
              nästan bara vid budgetregler och budgetrestriktioner. De regelverken
              finns redan på plats. Vi har stabilitetspakten, som ju är grunden
              för eurosamarbetet, och det har antagits både sexpackar och tvåpackar
              som ska garantera att budgetreglerna följs. Nu diskuteras inte
              nya budgetregler utan förändringar på mycket djupare liggande
              politiska områden, såsom socialpolitik och arbetsmarknadspolitik.
            </seg>
            <seg n="91e47b86">
              Det för mig in på den fråga som väcks när jag hör Carl B Hamilton
              tala sig varm för ökad överstatlighet. Jag kan verkligen hålla
              med om att det är roligare att få vara med och bestämma än att
              stå på läktaren, som Carl B Hamilton säger. Vem som helst kan
              hålla med om att det är roligare att vara med och fatta besluten.
              Men att vara med har också ett pris, och där kommer Carl B Hamilton
              inte riktigt in på vilket pris det är värt att betala för att
              få vara med i eurosamarbetet och bestämma.
            </seg>
            <seg n="5d494a3f">
              Nu ser vi hur kommissionen kommer med förslag om att vi ska jämka
              ihop arbetsmarknadspolitiken i euroländerna och att vi ska röra
              oss åt samma håll när det gäller socialpolitiken. Carl B Hamilton
              talar om särlösningar som något negativt, men det är viktigt att
              inse att Sverige har särlösningar. De nordiska länderna har särlösningar
              på många områden. Vi har bland annat en helt annan arbetsmarknadsstruktur
              än resten av EU. Vi har den svenska modellen som vi alla brukar
              ställa oss bakom.
            </seg>
            <seg n="e367ef4f">
              Nu kan vi se hur eurosamarbetet riskerar att leda till att vi
              tvingas avstå från den typen av särlösningar och jämka ihop oss
              i något slags europeisk arbetsmarknadsmodell med lagstiftning
              om låglönenivåer och sådant. Vi skulle alltså slänga den svenska
              modellen över bord. Tycker Carl B Hamilton att det är ett rimligt
              pris för att få vara med och bestämma? Sitter vi med kommer vi
              att tvingas acceptera en majoritetslinje som antagligen kommer
              att vara ganska långt från den svenska linjen.
            </seg>
            <seg n="3e940f0b">
              Står vi utanför eurosamarbetet har vi möjlighet att ha kvar särlösningar.
              Går vi med kommer vi inte att ha de möjligheterna.
            </seg>
          </u>
          <note type="speaker" n="76962f67">
            Anf. 120 CARL B HAMILTON (FP) replik:
          </note>
          <u who="Q6196285" xml:id="i-06c8cc76b87fe36a-1" n="bc12e356">
            <seg n="98f4e31c">
              Fru talman! I viktiga frågor har det ända sedan de Gaulles dagar
              varit så att om ett land säger att någonting är ett vitalt intresse
              blir landet inte överkört. Det är en av grundbultarna i EU-samarbetet.
              Utan möjligheten att deklarera att något är ett vitalt intresse,
              och därmed undvika att bli överkörd i en sådan fråga, hade EU
              inte kunnat utvecklas. Om man identifierar en fråga som är av
              denna dignitet är man skyddad. Det är ett något formalistiskt
              svar på Per Bolunds fråga.
            </seg>
            <seg n="a4d7a4e9">
              Jag tror att man ska vara ganska öppen och säga att ja, det finns
              arbetsmarknadsregler. En del av dem som finns i Europa tycker
              vi inte om, andra hade varit bra, sådana som vi är för, om vi
              kunnat få dem att gälla i hela Europa. Det gäller till exempel
              fackliga rättigheter, som jag annars inte är särskilt engagerad
              i. Jag kan se att de är viktiga, men det är svårt att hävda dem
              i en del europeiska länder. Ett större skydd för det skulle behövas.
              Jag tycker alltså att man ska ha en mer öppen attityd i stället
              för att alltid säga att det är centralisering och överstatliga
              beslut. I många fall ligger det i vårt egenintresse att ha det.
            </seg>
            <seg n="d44a0935">
              Samma sak gäller socialpolitiken. Socialpolitik är ett dimmigt
              begrepp och omfattar mycket, men vi har till exempel det som Göran
              Hägglund håller på med, patientrörlighetsdirektivet. Det är en
              fantastisk ökning av friheten att kunna åka till ett annat land
              och söka sjukvård om man inte är nöjd med den som man får hemma.
              Det finns fler exempel.
            </seg>
          </u>
          <note type="speaker" n="c9b73fe3">
            Anf. 121 PER BOLUND (MP) replik:
          </note>
          <u who="Q5581337" xml:id="i-c93840cc286d77f4-2" n="f6fe9e1b">
            <seg n="5692cf7d">
              Fru talman! Om jag skulle vara lite elak kunde jag sammanfatta
              Carl B Hamiltons svar så att han är för bra överstatlighet men
              mot dålig överstatlighet. Det kan vem som helst ställa sig bakom,
              men det känns som en ganska naiv inställning. Om vi går in i ett
              samarbete med ett antal andra länder, oklart hur många det blir
              i framtiden, är det svårt att tro att Sverige kommer att få igenom
              sin vinkel. I stället kommer det, precis som Carl B Hamilton säger
              i sitt anförande, antagligen att bli Tyskland som kommer att dominera
              och bestämma ganska mycket av inriktningen.
            </seg>
            <seg n="7347775b">
              Ska man föra ihop de europeiska ekonomierna och få dem att bli
              mer och mer lika handlar det inte om fackliga rättigheter. Det
              handlar om sådant som avgör statsbudgetarna. Det handlar om de
              sociala skyddsnäten, överföringen av skattepengar för att ha sociala
              skyddsnät som fångar upp människor som hamnar i ekonomisk kris,
              och det handlar om arbetsmarknadspolitiken. Det är där de stora
              pengarna i budgetarna ligger. Om man ska jämka ihop de europeiska
              ekonomierna är det på dessa områden som förändringar behöver ske
              för att få ett eurosamarbete som fungerar på sikt, alltså genom
              att man tvingar ihop ekonomierna.
            </seg>
            <seg n="0d5c7b99">
              Där svävar Carl B Hamilton på målet. Det låter som om han tror
              att Sverige ska kunna få igenom den svenska modellen inom hela
              eurosamarbetet. Det är en lovvärd ambition. Men jag tror inte
              att ens Carl B Hamilton själv tror på denna vision, alltså att
              vi skulle kunna göra euron och eurozonen till ett svenskt samhälle.
              Precis som Carl B Hamilton själv erkänner i sitt anförande är
              det i så fall snarare de centraleuropeiska reglerna som skulle
              införas även i Sverige.
            </seg>
            <seg n="9160a3b4">
              Då är frågan öppen. Är det detta som vi vill ha? Då ska vi följa
              Folkpartiets och Carl B Hamiltons linje. Då ska vi gå med i euron
              och tvingas se att ekonomierna ska jämkas ihop till att vara mer
              och mer gemensamma framöver.
            </seg>
            <seg n="631e7370">
              Men min bedömning är att svenska folket inte delar den hamiltonska
              visionen utan faktiskt vill ha de svenska lösningar som vi har
              valt gemensamt med en svensk modell på arbetsmarknaden, med en
              socialpolitik och med sociala skyddsnät som fångar upp människor
              som befinner sig i osäkerhet.
            </seg>
          </u>
          <note type="speaker" n="a1298637">
            Anf. 122 CARL B HAMILTON (FP) replik:
          </note>
          <u who="Q6196285" xml:id="i-b56ac957ae125402-0" n="bc12e356" next="i-e5ffa3b3bfb631dd-0">
            <seg n="d523dcd5">
              Fru talman! Jag ska göra en historisk parallell. Efter kriget
              var det ett antal länder som tog initiativ till EU-samarbetet.
              Det var framför allt Beneluxländerna som ville hävda sig gentemot
              Frankrike och Tyskland. Det är egentligen svaret på Per Bolunds
              tanke om att lilla Sverige inte skulle kunna köra sitt eget race.
            </seg>
            <seg n="719d97fa">
              Om vi inte har EU-samarbetet eller något motsvarande som binder
              de stora länderna och tvingar de stora länderna att sitta vid
              samma bord som de små länderna och lyssna på dem, då blir det
              de stora ländernas lösningar som blir resultatet.
            </seg>
            <seg n="d5963158">
              Det var därför som Beneluxländerna var oerhört angelägna om att
              komma in och bilda en sådan här starkt sammanhållen organisation.
              Fransmän och tyskar skulle inte kunna bestämma över deras huvuden
              om deras framtid.
            </seg>
            <seg n="1a268125">
              Men om man har det lösliga samarbete som är Per Bolunds och Miljöpartiets
              vision, att varje land ska ha ett mellanstatligt samarbete och
              att man inte ska ha några riktigt fasta samarbetsformer, då blir
              det de stora länderna som i många fall kommer att bestämma. Vi
              kan sitta med våra speciallösningar på en rad områden. Men i de
              stora frågorna kommer det att vara de stora länderna som bestämmer
              Europas framtid och därmed även Sveriges framtid. Jag vill inte
              det. Jag tycker att det är bättre att man försöker komma in.
            </seg>
            <seg n="544badf5">
              Det är en klassisk svensk linje att alltid försöka vara med vid
              alla de förhandlingsbord där frågor som är av betydelse för Sverige
              avgörs. Vi ska försöka vara med och påverka det är möjligt att
              vi misslyckas i många fall snarare än att så att säga sitta hemma
              och odla vår egen kål och snida på våra egna små lösningar.
            </seg>
          </u>
          <note n="23592c90">
            Ajournering
          </note>
          <note n="0ee4ba87">
            Kammaren beslutade kl. 15.52 på förslag av förste vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="Q6196285" xml:id="i-e5ffa3b3bfb631dd-0" n="bc12e356" prev="i-b56ac957ae125402-0">
            <seg n="7351ae75">
              Återupptagna förhandlingar
            </seg>
          </u>
          <note n="131ab78d">
            Förhandlingarna återupptogs kl. 16.00.
          </note>
          <note n="af4baaff">
            14 § Beslut om ärende som slutdebatterats den 21 mars
          </note>
          <note n="1147bf7a">
            Punkt 1
          </note>
          <note n="8d2cc14b">
            Punkt 5
          </note>
          <note n="e0fd0e9f">
            Punkt 9
          </note>
          <note n="90b0e531">
            Punkt 11
          </note>
          <note n="d75db58e">
            Punkt 12
          </note>
          <note n="d246688a">
            Punkt 13
          </note>
          <note n="61c4644d">
            Punkt 19
          </note>
          <note n="88a9af8e">
            Punkt 22
          </note>
          <note n="7f7557fa">
            Övriga punkter
          </note>
          <note n="7cbb6f78">
            15 § Beslut om ärenden som slutdebatterats vid dagens sammanträde
          </note>
          <note n="00a9372b">
            Punkt 4
          </note>
          <note n="8d2cc14b">
            Punkt 5
          </note>
          <note n="90b0e531">
            Punkt 11
          </note>
          <note n="964021e1">
            Punkt 15
          </note>
          <note n="7f7557fa">
            Övriga punkter
          </note>
          <note n="1147bf7a">
            Punkt 1
          </note>
          <note n="b2662cfd">
            Punkt 2
          </note>
          <note n="e6788fdd">
            Punkt 3
          </note>
          <note n="90b0e531">
            Punkt 11
          </note>
          <note n="d75db58e">
            Punkt 12
          </note>
          <note n="d246688a">
            Punkt 13
          </note>
          <note n="bc0f6a50">
            Punkt 14
          </note>
          <note n="7f7557fa">
            Övriga punkter
          </note>
          <note n="4780df1b">
            16 § (forts. från 13 §) Granskning av EU-kommissionens meddelande
            om en plan för en djupgående och verklig ekonomisk och monetär
            union (forts. FiU29)
          </note>
          <note type="speaker" n="af8f9df8">
            Anf. 123 BO BERNHARDSSON (S) replik:
          </note>
          <u who="Q3374789" xml:id="i-3d26da89f7b8e98a-1" n="cc9a6b52">
            <seg n="9bf18854">
              Fru talman! Nu har vi haft en votering så Carl B Hamiltons anförande
              har väl i någon mån sjunkit i glömska, men jag gjorde vissa anteckningar.
            </seg>
            <seg n="dbb4801c">
              Jag ska först säga att jag inte blir riktigt klok på hur Carl
              B Hamilton resonerar, och jag är inte heller riktigt säker på
              att kollegerna i den borgerliga Alliansen blev riktigt kloka på
              det heller.
            </seg>
            <seg n="9cb9200b">
              Han inledde med den typen av uttalanden om oss andra som har
              en mer prövande syn på det europeiska samarbetet i unionen som
              att vi är folk som sitter stadigt på läktaren, att vi ägnar oss
              åt lättköpt Barrosokritik och så vidare. Man får intrycket, som
              man fått tidigare ibland, att han har uppfattningen att man ska
              mönstra på Titanic fast den har gått på isberget, att man inte
              behöver vara särskilt prövande. Men vi vill gärna vara prövande.
            </seg>
            <seg n="eab31b62">
              Sedan kommer Carl B Hamilton ändå till lite vettigare utgångspunkter,
              för i nästa skede säger han om förslagen som vi diskuterar att
              han inte tror att de är så realistiska, att vi kanske inte ska
              ha more euro, som han säger, och att det inte är en historisk
              nödvändighet att gå den vägen. Då börjar det mer låta som någonting
              som jag tycker är ett rätt vettigt resonemang.
            </seg>
            <seg n="b561eacf">
              Den sista delen ägnar Carl B Hamilton åt någon sorts kritiskt
              diskuterande av överstatligheten som sådan och säger ungefär att
              det ibland är bra med överstatlighet och att det ibland inte är
              särskilt bra. Det är väl egentligen precis den hållning som vi
              socialdemokrater och säkert många andra tycker att vi ska ha,
              att varje förslag som läggs fram ska prövas kritiskt. Vi ska inte
              rusa in i nya anordningar, utan vi ska ta ställning till om det
              är en överstatlighet som vi tycker är vettig eller inte.
            </seg>
          </u>
          <note type="speaker" n="7c689d9b">
            Anf. 124 CARL B HAMILTON (FP) replik:
          </note>
          <u who="Q6196285" xml:id="i-06c8cc76b87fe36a-2" n="bc12e356">
            <seg n="c68419ac">
              Fru talman! Det var ingen fråga på slutet som jag stod och väntade
              på. Men jag uppfattar nog inte att Socialdemokraterna och många
              andra här i kammaren egentligen vill ha den prövande hållning
              som Bo Bernhardsson lutar sig mot, utan att man är mycket mer
              emot överstatlighet i dag än vad man var tidigare och att överstatlighet
              närmast är ett skällsord. Jag tycker att ordet centralisering
              används i texten på ett sådant sätt. Men det är ju bra om vi har
              närmat oss varandra på den punkten.
            </seg>
            <seg n="3209fb00">
              Jag skulle vilja vara fräck nog att ställa en fråga till dig,
              Bo. Du behöver inte svara på den. Men du var ju väldigt kritisk
              mot den åtstramningspolitik som drivs. Du talade om en hallstarrig
              åtstramningspolitik, att det som nu sker inte får ske och att
              dessa länder behöver mer tid. Då är min enkla fråga som ändå är
              ganska avgörande för hur det här ska avlöpa: Vems pengar ska vi
              ta till det?
            </seg>
          </u>
          <note type="speaker" n="160be7be">
            Anf. 125 BO BERNHARDSSON (S) replik:
          </note>
          <u who="Q3374789" xml:id="i-3d26da89f7b8e98a-2" n="cc9a6b52">
            <seg n="ee2db730">
              Fru talman! Jag ska börja med detta med överstatligheten och
              att vi inte skulle vara prövande utan emot den, som Carl B Hamilton
              uttrycker det. Det är naturligtvis inte så. När det gäller finanspakten,
              bankunionen och mängder av regler som har gällt att till exempel
              få ordning på finanssektorn, som vi har behandlat i utskottet
              och i kammaren, har vi haft just en prövande hållning. Många av
              dem som gällt reglering av finanssektorn har vi släppt fram och
              sagt att det är rimligt att man samordnar europeisk politik på
              detta område.
            </seg>
            <seg n="8c1c70ec">
              Vi har precis samma hållning till bankunionen. Vi avfärdar inte
              alla delar i bankunionen utan kritisk prövning, utan vi säger
              att vissa delar, till exempel tillsynen, är rimliga att samordna.
              Det gäller kanske också annat. Vi vill dock se hur de ser ut,
              hur de är tänkta och hur de kommer att fungera innan vi säger
              att vi köper dem.
            </seg>
            <seg n="bfdea91e">
              Carl B Hamilton är mycket mer benägen att säga att vi självklart
              ska vara med i varje fall när han är på det humöret, men det är
              han inte alltid. Ibland låter han också lite mer ifrågasättande.
            </seg>
            <seg n="17788b56">
              Frågan om vems pengar vi ska använda är lite märklig. Vi ska
              givetvis använda de resurser som står till buds i Europa och de
              enorma resurser som står outnyttjade. Det är arbetskraften, och
              det är de arbetslösa ungdomarna. De måste sättas i arbete. Då
              skapar man de nya resurserna och pengarna.
            </seg>
            <seg n="3ea3d835">
              Låt mig svara lite mer explicit på frågan om vilka pengar man
              ska använda. Det så kallade skattefelet i Europa är de pengar
              som man inte får in i de kristyngda länderna och andra länder.
              De uppgår till en dubbelt så stor summa som det samlade budgetunderskottet
              i EU-27. Man kan ju börja med att dra in de skatter man en gång
              har beslutat om och använda dem. Man kan också använda låneinstrument
              när det gäller investeringar och så vidare.
            </seg>
          </u>
          <note type="speaker" n="eefe1af2">
            Anf. 126 CARL B HAMILTON (FP) replik:
          </note>
          <u who="Q6196285" xml:id="i-06c8cc76b87fe36a-3" n="bc12e356">
            <seg n="ab3ea814">
              Fru talman! Vi kan vara överens om att arbetslöshet är slöseri,
              men frågan om vems pengar man ska ta handlar inte riktigt om det.
              Bo Bernhardsson vet mycket väl att de länder som är aktuella inte
              kan låna på marknaden; de har ingen egen upplåningskapacitet.
              De måste låna via Tyskland eller någon kriskassa.
            </seg>
            <seg n="9f6b170e">
              Om Bo Bernhardsson tycker att pengar ska användas för att utsträcka
              tiden och jag kan hålla med om det måste man ställa frågan till
              sig själv: Skulle jag vilja gå fram till svenska skattebetalare
              och be dem att ställa upp och finansiera en förlängd lånetid och
              utökade lånemöjligheter för dessa länder, att de lånar med vårt
              borgensåtagande?
            </seg>
            <seg n="811ae1f3">
              Många i denna kammare och i Sverige är för en expansiv finanspolitik,
              men det är aldrig någon som tar upp att om man har sagt A, att
              man ska göra det, måste man också säga B och gå till de svenska
              skattebetalarna.
            </seg>
          </u>
          <note type="speaker" n="10986316">
            Anf. 127 PER ÅSLING (C):
          </note>
          <u who="Q6255956" xml:id="i-226b2decd621dddf-0" n="d7dd5f3d">
            <seg n="9a0750ab">
              Fru talman! I de politiskt, finansiellt och ekonomiskt turbulenta
              tider som råder hänger Europas sammanhållning och eurons framtid
              fortfarande på tämligen sköra trådar. För Centerpartiet som varm
              anhängare av EU-samarbetet den fria rörligheten, respekten för
              mänskliga fri- och rättigheter och engagemanget för omvärlden
              är den senaste tidens utveckling minst sagt bekymmersam. EU:s
              medlemsländer måste samarbeta och visa respekt för varandra. Dessutom
              behöver EU-länderna visa prov på förmåga att ta ansvar och fatta
              svåra men nödvändiga beslut när det behövs som allra mest. Hittills
              har krishanteringen lämnat mycket övrigt att önska.
            </seg>
            <seg n="93205b63">
              Sverige är starkt beroende av övriga Europa och av hur den europeiska
              ekonomin utvecklas. Det ligger i vårt intresse att skuldkrisen
              löses men också att budgetdisciplinen och den finansiella stabiliteten
              i euroområdet stärks.
            </seg>
            <seg n="9d7aea18">
              Fru talman! Till skillnad från de euroländer som är mitt uppe
              i den statsfinansiella krisen har Sverige en stark position. Vår
              slutsats är att betydelsen av stabila och långsiktiga spelregler
              inte nog kan poängteras. Det är dessa lärdomar som skuldtyngda
              euroländer behöver ta till sig för att komma till rätta med sina
              statsfinansiella problem. Länder i kris måste sköta sina åtaganden,
              följa regelverken, reformera sina ekonomier och i praktisk handling
              visa att de är på väg mot ordning och reda i sina offentliga finanser.
            </seg>
            <seg n="fd57f41c">
              EU och euroländerna måste fokusera sin kraft på att genomföra
              och tillämpa de redan beslutade ramverken för ekonomisk-politisk
              samordning. De måste också avsluta återstående förhandlingar och
              fatta relevanta beslut. Det finns en betydande risk för att kommissionens
              centralistiska förslag leder till att de enskilda euroländernas
              ansvar för sin egen ekonomiska politik minskar, vilket Centerpartiet
              ser med stor oro på.
            </seg>
            <seg n="f5587245">
              Fru talman! Det dunkelt sagda är det dunkelt tänkta. En oroväckande
              utveckling som följer av alla de snabba insatser som gjorts de
              senaste åren för att förhindra att skuldkrisen accelererar och
              nu för att sanera enskilda medlemsländers ekonomier är att de
              vinster som uppkommit riskerar att ha uppkommit på bekostnad av
              Europas medborgare. Arbetet med att minska budgetunderskott riskerar
              att öka ett annat underskott: det demokratiska.
            </seg>
            <seg n="bd4a875d">
              Finansutskottet konstaterar att åtgärderna i kommissionens plan
              endast beskrivs på ett övergripande sätt och att debatt och analyser
              av åtgärdernas effekter på den europeiska ekonomin saknas. Därför
              är det enligt utskottet svårt att bedöma och värdera kommissionens
              olika förslag.
            </seg>
            <seg n="9d45dce7">
              För att upprätthålla och öka transparensen och tydligheten för
              medborgarna kan inte åtgärderna vara beskrivna på en för allmänt
              hållen nivå. Med detta sagt kan EU ändå inte blunda för att behovet
              av strukturella reformer är stort. Det är lätt att glömma mycket
              av det som gått fel när flera av EU:s regeringar kämpar med att
              begränsa skuldkrisens omfattning och dess effekter.
            </seg>
            <seg n="80d0afd1">
              Redan innan den gemensamma valutan infördes fanns behov av strukturella
              reformer. Ta till exempel Spanien som förra året hade en arbetslöshet
              på runt 25 procent och en ungdomsarbetslöshet som cirkulerat över
              50 procent. Spanien är ett exempel där arbetsmarknaden inte fungerar.
              Fler länder i Europa befinner sig i en liknande situation, vilket
              Bo Bernhardsson mycket riktigt påpekade.
            </seg>
            <seg n="c6d86ff4">
              Behovet av reformer på arbetsmarknaden är stort. Vänder vi blicken
              mot Tyskland kan det konstateras att landet har lyckats behålla
              en hög sysselsättning och en låg arbetslöshet och därtill en låg
              ungdomsarbetslöshet, trots rådande ekonomiska kris i omvärlden.
            </seg>
            <seg n="eed640c4">
              Tyskland genomförde redan inom ramen för den så kallade 2010-agendan
              ett flertal strukturreformer som banade väg för hur den tyska
              ekonomin fungerar i dag. Även i Tyskland var debatten intensiv
              när dåvarande socialdemokratiska förbundskanslern Schröder drev
              igenom sina arbetsmarknadsreformer. Men i dag kan vi se resultatet.
              Landet har gått från att kallas Europas sjuke man till ett land
              som flera vänder blicken åt för att lära av.
            </seg>
            <seg n="07d830a6">
              Fru talman! Kommissionens plan innebär en betydande centralisering
              av den ekonomiska politiken i EU. Det är en mycket oroande utveckling.
              Utgångspunkten vid en eventuell ytterligare förstärkning av den
              ekonomiska samordningen bör i stället vara att medlemsstaternas
              befogenheter vad gäller budget, skatter och arbetsmarknads- och
              socialpolitik inte försvagas. Medlemsstaternas nationella befogenheter
              måste värnas.
            </seg>
            <seg n="8d9dcb67">
              Centerpartiet anser att det behövs ett smalare men vassare EU,
              att unionen ska prioritera och kraftsamla för att kunna möta stora
              gränsöverskridande frågor om miljö, utrikespolitik, handel och
              brottsbekämpning.
            </seg>
            <seg n="635fd511">
              Samtidigt vill vi inte att EU lägger sig i olika frågor till
              exempel naturresurser, sociala trygghetssystem, kultur och jakt
              där enskilda människor och beslutsfattare på lokal, regional och
              nationell nivå bättre kan bestämma. Att rätt beslut ska tas på
              rätt plats är en naturlig följd av vår syn på att samhället ska
              byggas underifrån.
            </seg>
            <seg n="8b0ec8a3">
              Jag vill avsluta med att yrka bifall till utskottets förslag.
            </seg>
          </u>
          <note type="speaker" n="5300ed12">
            Anf. 128 JOHNNY SKALIN (SD):
          </note>
          <u who="Q6328008" xml:id="i-df87e021bad0a86f-0" n="f80fb2e1" next="i-74571181c86690d5-0">
            <seg n="76fe541e">
              Fru talman! EU är på väg att utvecklas till en federation. Om
              det råder knappast några tvivel.
            </seg>
            <seg n="562cbbdf">
              I Sveriges riksdag har vi en regering som har utsett en EU-minister
              som kallar sig federalist i stället för demokrat. Och i EU har
              vi genom José Manuel Barroso en kommissionsordförande eller en
              EU-president, som det står på EU:s hemsida som uttryckligen har
              sagt att svårigheterna i dag beror på att vi inte har en europeisk
              federation.
            </seg>
            <seg n="36b37de9">
              Denne EU:s högsta ledare har även förklarat att en gemensam valuta
              kräver en samordnad ekonomisk politik med integrerade beslut på
              EU-nivå. Även om regeringen och Socialdemokraterna försöker förneka
              det ligger Barrosos påstående i direkt linje med såväl vad den
              så kallade teorin om valutaområden säger som vad de allra flesta
              ekonomiska experter anser.
            </seg>
            <seg n="6f10606f">
              En gemensam valuta, en gemensam centralbank och en gemensam penningpolitik
              kräver per definition både en mycket långtgående ekonomisk likhet
              och en djupgående politisk integration för att fungera. Således
              måste den som är för EMU, för euron och för en europeisk penningpolitik
              också vara för en långtgående centralisering av makten till Europa,
              där EU-kommissionen och inte medlemsländernas väljare dikterar
              villkoren för hur medlemsländerna bedriver sin egen inrikespolitik.
            </seg>
            <seg n="71ae2747">
              När finansutskottet, regeringen och Socialdemokraterna i sitt
              yttrande skriver att det för Sverige är viktigt att den ekonomiska
              och monetära unionen fungerar väl säger de med andra ord att vi
              måste acceptera den extrema maktöverföring denna monetära union
              faktiskt kräver. Statsministern manifesterar det särskilt tydligt
              varje gång han hävdar att Europas problem handlar om det höga
              löneläget.
            </seg>
            <seg n="ad01a8ed">
              När penningpolitiken detta känner finansutskottet till, eller
              åtminstone borde varje enskild företrädare i finansutskottet känna
              väl till det blir gemensam, då återstår endast finanspolitiken
              för att motverka ekonomiska chocker. I stället för att låta valutan
              reglera ekonomisk instabilitet tvingas därmed de länder som ingår
              i EMU och där ekonomierna går i otakt med ECB:s centralränta att
              interndevalvera, och interndevalvering är i sak exakt vad statsministern
              talar om. Det handlar i praktiken om ett politiskt skapat behov
              av dumpade löner för vanliga, hårt arbetande européer, för att
              därigenom lösa den kris som har uppstått på grund av att länderna
              har övergett sin självständiga penningpolitik.
            </seg>
            <seg n="697abe90">
              Med ett Europa med skenande statsskulder, där miljoner tidigare
              relativt välmående européer numera har svårt att skaffa mat, med
              fem miljoner arbetslösa i Spanien, med en arbetslöshet i Portugal
              som närmar sig nivåer på 18 procent, med en tvångsförvaltad ekonomi
              för cyprioterna, med en havererad före detta irländsk ekonomi
              och med en unionsekonomi som i stället för att växa krymper, då
              blir det på ett sätt naturligt att en debatt måste uppstå om hur
              det här kunde ske och hur vi bäst löser problemet.
            </seg>
            <seg n="5422fabe">
              Det tragiska är bara att denna debatt inte har initierats av
              riksdagen, med journalisternas stora intresse att informera medborgarna
              om vad som nu sker i snabb takt i Europa. I stället har debatten
              initierats av Barrosos EU-kommission, för att med det som grund
              hävda att denna enorma omvälvning av EU skulle ha demokratisk
              legitimitet.
            </seg>
            <seg n="2ca2c1ec">
              Men det absolut värsta är ändå inte att EU består av ett gäng
              maktgalna antidemokrater. Det värsta är att riksdagen med nuvarande
              sammansättning frivilligt kommer att fortsätta ge bort makt över
              sitt eget land.
            </seg>
            <seg n="9a5f36e6">
              Vi vet hur det kommer att se ut. EU lanserar storslagna idéer
              som förkastas av allt och alla. Därefter låter man diskussionen
              gå vidare, precis som man har gjort i detta ärende, varpå EU pressar
              på beslutsprocessen. För varje delbeslut går det snabbare än någon
              rimligen kan hänga med. EU kompromissar en aning och går med på
              att fila av de hårdaste kanterna, varpå regeringen och riksdagen
              backar lite i sin kritik, slår sig för bröstet och säger att man
              återigen har påverkat EU.
            </seg>
            <seg n="01a486b0">
              Av den anledningen federaliseras naturligtvis inte Europa över
              en natt, inte heller genom det här utlåtandet. En rimlig tidsplan
              torde i stället vara någonstans kring tio år för att EU ska kunna
              bli en fullfjädrad federation, med ett eller flera nya europeiska
              fördrag.
            </seg>
            <seg n="c0c84dd9">
              Det är givetvis av den anledningen samtliga partier även regeringspartierna
              och Socialdemokraterna i dag kan kosta på sig att vara lite kritiska.
              För att stävja den folkliga opinionen kommer de sista slutstegen
              mot den federala unionen troligen inte ens att tas i stabila tider
              utan snarast tas i samband med nästa ekonomiska kris.
            </seg>
            <seg n="13b3985d">
              Som EU självt konstaterar i KOM(2012) 777 på s. 9, som just behandlar
              EU:s plan för en verklig monetär och federal union, hade denna
              plan inte kunnat göras möjlig utan den kris som EMU har skapat.
            </seg>
            <seg n="d233a8bf">
              Man ska också komma ihåg det att i varje EU-beslut som riksdagen
              godkänner oavsett beslutets karaktär alltid finns en eller flera
              meningar och ibland hela stycken eller paragrafer som har stakat
              ut fortsättningen. Det var dessa till synes oskyldiga rader, stycken
              och paragrafer som ledde fram till tvåpacket, sexpacket, europakten,
              ESM och finanspakten, som alla överför eller tydligt förbereder
              för att överföra stora maktområden till EU.
            </seg>
            <seg n="7a799fcf">
              Man ska också komma ihåg att allt detta i sin tur möjliggjordes
              från ett från början till synes oskyldigt Europa 2020-dokument
              med det i sig ädla syftet att skapa tillväxt som dock nu, bara
              några år senare, har lett till att EU-nämnden och riksdagen i
              princip naturligt diskuterar och fattar beslut om en gemensam
              arbetsmarknadspolitik, gemensamma pensionsnivåer, en europeisk
              beskattningsrätt med en transaktionsskatt och en socialpolitik
              dikterad av EU.
            </seg>
            <seg n="b0d4d70a">
              Man diskuterar numera detta naturligt utan att någon reagerar
              nämnvärt, mer än att någon ledamot då och då sitter och mumlar
              fram ett litet beklagande, för att direkt därefter släppa frågorna,
              varefter man låter EU fortsätta peka finger, fortsätta söndra
              och fortsätta ställa krav på Sverige och EMU-länderna.
            </seg>
            <seg n="5fc3d965">
              Vad riksdagen mot denna bakgrund därför måste göra är att resa
              sig upp, stå upp för vårt lands rätt till självbestämmande och
              säga att det viktigaste för oss inte är att se till att EMU fungerar
              väl utan snarast att se till att vår demokrati och vårt utbyte
              med omvärlden fungerar tillfredsställande.
            </seg>
            <seg n="ea5a8ba4">
              Det ligger, menar jag, därför inget större värde i att finansutskottet
              försöker värdera kommissionens förslag. I stället både kan och
              bör vi konstatera att demokratin för oss alltid måste komma i
              första rummet, varför vi också måste förkasta hela idén med det
              fördjupade EMU.
            </seg>
            <seg n="09ea76c5">
              Syftet med EMU var att skapa stabilitet och välstånd i Europa.
              Men vi kan redan konstatera att raka motsatsen har blivit resultatet
              och att det dessutom tillåts ske på bekostnad av demokratin. Och
              det, fru talman, vill jag lova att ingen sann vän av demokratin
              kan godkänna.
            </seg>
            <seg n="2b3a299c">
              Därmed ställer jag mig bakom Sverigedemokraternas särskilda yttrande
              i ärendet.
            </seg>
          </u>
          <note n="72c26a93">
            I detta anförande instämde Sven-Olof Sällström (SD).
          </note>
          <note n="42db8b91">
            Överläggningen var härmed avslutad.
          </note>
          <note n="93f2135f">
            17 § Statlig förvaltning och statistikfrågor
          </note>
          <note n="566a1717">
            Föredrogs
          </note>
          <note n="459ab859">
            Anf. 129 MARIE NORDÉN (S):
          </note>
          <u who="Q6328008" xml:id="i-74571181c86690d5-0" n="f80fb2e1" prev="i-df87e021bad0a86f-0">
            <seg n="49cfc2e3">
              Fru talman! Vi ska nu debattera ett antal motioner från allmänna
              motionstiden inom områdena statlig förvaltning och statistik.
              De motioner vi socialdemokrater har valt att lyfta fram rör användarperspektiv
              och design i offentlig verksamhet, etiskt förhållningssätt i staten
              samt försäljning av naturområden i Helsingforss skärgård.
            </seg>
            <seg n="2f70294a">
              Fru talman! Det är anmärkningsvärt hur den digitala utvecklingen,
              som på så många sätt har förändrat vår privata tillvaro, samtidigt
              har satt så få avtryck i andra viktiga delar i våra liv, som förskola,
              skola, sjukvård och omsorg om våra äldre.
            </seg>
            <seg n="38dca837">
              Det gäller tekniken som vi använder när vi bygger lokalerna och
              husen. Vi använder ny, avancerad teknik för styrning av el, luft
              och vatten till våra skolor, vårdlokaler och äldreboenden. Men
              mycket lite av den nya tekniken används av och kommer till dem
              som använder sig av eller finns i husen. Användarperspektivet
              har i princip lämnats åt sidan.
            </seg>
            <seg n="e6410cda">
              Vården har kommit längst, och skolan har också kommit en liten
              bit på väg. Men det finns fortfarande mycket kvar att göra. Vi
              menar att staten borde initiera ett utvecklingsprogram för att
              främja just användarperspektivet i den offentliga verksamhetens
              tjänster. Vi ser inte att E-delegationen, som nämns i betänkandet,
              har just det användarperspektiv som efterfrågas i motionen.
            </seg>
            <seg n="6bf6aeff">
              Fru talman! Som förtroendevald eller anställd i offentlig förvaltning
              måste vi alltid värna medborgarnas förtroende. Staten och dess
              myndigheter måste vara föregångare och leva upp till det som riksdagen
              beslutar när det gäller ekonomisk redovisning och momsredovisningar
              och leva upp till lagen om offentlig upphandling.
            </seg>
            <seg n="6614940e">
              När det begås uppenbara felaktigheter på departement och myndigheter
              och när det är tydligt att man inte använder skattemedel på ett
              ansvarsfullt sätt, tappar medborgarna självklart förtroendet för
              statsförvaltningen.
            </seg>
            <seg n="35a99203">
              Det projekt om offentligt etos och värdegrundsfrågor i statsförvaltningen
              som genomförts under perioden 20102012 har uppenbart inte gett
              de resultat som man förväntat sig och hoppats på då 2011 och 2012
              var år av ytterst tvivelaktiga personalfester, förvånansvärt stor
              internrepresentation, resor och lyxiga luncher och middagar både
              på vissa departement och på myndigheter.
            </seg>
            <seg n="8ddbfa39">
              Att detta uppdagas efter granskning av medierna förstärker bilden
              av att det finns ett tydligt behov av mer än det genomförda projektet.
              Därför föreslår vi att staten bör ta fram en ekonomihandbok och
              ett etiskt förhållningssätt för statsförvaltningen och myndigheterna.
            </seg>
            <seg n="57d55ceb">
              Det borde vara i allas intresse att återfå medborgarnas förtroende
              som har gått förlorat. Jag har väldigt svårt att förstå att man
              från majoriteten inte ser behovet av förändring och ytterligare
              riktlinjer efter det som uppdagades på Näringsdepartement, Tillväxtverket,
              Vinnova och AP-fonderna.
            </seg>
            <seg n="90ee2dd6">
              Fru talman! Få områden i Sverige är så eftertraktade för rekreation
              och friluftsliv som Helsingforss skärgård. Därför beslutade den
              tidigare socialdemokratiska regeringen att ett tjugotal av Fortifikationsverkets
              områden var viktiga att hålla öppna för allmänheten och det rörliga
              friluftslivet. De skulle därför fortsätta att ägas av staten och
              vara öppna för allmänheten då Försvarsmakten inte längre hade
              användning för marken efter försvarsbeslutet 2004.
            </seg>
            <seg n="93349c56">
              Områdena listades därför i den statliga skärgårdsutredningen.
              Det här är områden som i vissa fall har hyrts eller arrenderats
              under väldigt många år som nu säljs till marknadspris. I många
              fall är det områden som borde anses vara värda att behålla i statlig
              ägo, det vill säga framför allt hos Naturvårdsverket, eller föras
              över till Skärgårdsstiftelsen för att göras om till naturreservat.
            </seg>
            <seg n="34227985">
              Ett tiotal unika områden i Helsingforss skärgård är nu ute på
              försäljning. Oron är naturligtvis stor för hur allemansrätten
              och strandskyddet kommer att påverkas. Vi menar att det är med
              all rätt då vi ser hur tillgängligheten till unika områden redan
              nu begränsas genom privat ägande och att strandskyddet inte alltid
              beaktas på det sätt som man hade kunnat önska när bygglov beviljas.
            </seg>
            <seg n="f166bac8">
              Skärgårdsstiftelsen är beredd att ta över förvaltningsansvaret
              och ägandet av marken som inte är bebyggd eller indelad i tomter.
              Den är även beredd att åta sig kostnaden för förvaltningen och
              den långsiktiga skötseln av marken. Övriga områden kan ägas av
              Naturvårdsverket.
            </seg>
            <seg n="f2adfa85">
              Vi menar att regeringen har ett ansvar att inte sälja ut områden
              som har varit helt skyddade genom statligt ägande. Innan man säljer
              bör man återigen undersöka vilka öar eller fastigheter som är
              skyddsvärda och inte bör säljas.
            </seg>
            <seg n="7e41922e">
              Dessa värden måste också anses viktigare än de kronor en försäljning
              kan komma att ge statskassan även om det naturligtvis är många
              miljoner kronor vi talar om i Helsingforss skärgård.
            </seg>
            <seg n="64f6e7bf">
              Det finns pengar att spara. I betänkandet lyfter majoriteten
              fram avsättning av skyddsvärd skog som ett argument för att sälja
              öar i Helsingforss skärgård. För mig haltar den argumentationen.
              Att välja att behålla mark och bidra till att uppfylla Sveriges
              mål att skydda mark enligt FN-överenskommelsen är troligen ett
              bättre ekonomiskt alternativ än att köpa in annan skyddsvärd mark
              eftersom staten då måste betala 25 procent över marknadsvärdet.
            </seg>
            <seg n="71bbd74d">
              Vi stödjer naturligtvis alla våra reservationer, men för tids
              vinnande yrkar jag bifall bara till reservationerna 4 och 7.
            </seg>
          </u>
          <note type="speaker" n="9525992b">
            Anf. 130 PER BOLUND (MP):
          </note>
          <u who="Q5581337" xml:id="i-c93840cc286d77f4-3" n="f6fe9e1b">
            <seg n="bfb9554b">
              Fru talman! Vi ska här debattera frågor som rör hur den statliga
              förvaltningen kan användas för att nå viktiga samhällsmål.
            </seg>
            <seg n="b074d08f">
              Jag vill börja med ett viktigt samhällsmål som handlar om att
              studenter ska kunna få en egen bostad och välja den utbildning
              som passar dem oberoende av hur bostadssituationen på den aktuella
              orten ser ut. Så är det tyvärr inte i dag. I dag är bristen på
              studentrum akut på många studentorter runt om i Sverige.
            </seg>
            <seg n="81d403a4">
              Studenter tvingas tacka nej till studieplatser på grund av att
              de inte lyckas få tag på en bostad och kan därmed inte få den
              utbildning som passar dem och som skulle ge dem störst chans att
              få ett arbete och komma in på arbetsmarknaden.
            </seg>
            <seg n="f8e3da05">
              Som vi ser det behövs fler krafter och mer kapital frigöras för
              att skapa fler studentbostäder i Sverige. Vi har därför föreslagit
              att man ska ge direktiv till Akademiska Hus AB så att det får
              möjlighet att tillhandahålla studentbostäder och också är skyldigt
              att upplåta sin mark för detta där det är lämpligt.
            </seg>
            <seg n="4f1f6a25">
              Vi tycker också att de lärosäten som så önskar borde tillåtas
              att investera i studentfastigheter. Det görs som vi ser det i
              dag i alldeles för liten utsträckning. Jag yrkar därför bifall
              till vår reservation nr 6 i detta ärende.
            </seg>
            <seg n="1670fb29">
              Ett annat viktigt mål som Miljöpartiet länge har kämpat för i
              samhället är att vi ska nå ett jämställt samhälle där män och
              kvinnor har samma möjligheter och samma skyldigheter. Ända sedan
              Miljöpartiet bildades har det varit självklart för oss att vi
              ska jobba mot ett jämställt samhälle. Vi har också försökt att
              själva föregå med gott exempel genom att ha lika många kvinnor
              som män på våra listor och att alltid ledas av ett kvinnligt och
              ett manligt språkrör.
            </seg>
            <seg n="68c33f06">
              Den norm som vi har infört i vårt eget parti vill vi också se
              genomföras i samhället i övrigt. Men tyvärr är det i dag väldigt
              långt kvar innan samhället kan kallas jämställt. Här behöver uppenbart
              insatser göras för att öka takten i jämställdhetsarbetet.
            </seg>
            <seg n="422eb002">
              Skillnaden mellan män och kvinnor syns tydligt i många aspekter.
              Det handlar om uttaget av föräldraförsäkring, vården av sjukt
              barn och att man kan se skillnaden i lönekuvertet varje månad.
              Ett väldigt tydligt exempel är att skillnaden i nettoinkomst mellan
              kvinnor och män är väldigt stor och har ökat kraftigt under de
              sex år som den borgerliga regeringen har suttit vid makten.
            </seg>
            <seg n="497f2791">
              Under ett år har inkomstskillnaderna mellan gruppen män och gruppen
              kvinnor i genomsnitt ökats med 40 procent. Sammanlagt är det nu
              60 000 kronor i skillnad i nettoinkomst för en genomsnittlig man
              och en genomsnittlig kvinna i Sverige. Det är en skillnad som
              ger dramatiska effekter i möjligheterna att välja inriktning i
              sitt liv och fritt kunna bestämma inriktning.
            </seg>
            <seg n="4352f3af">
              Från Miljöpartiets sida anser vi att den statliga budgeten måste
              främja en jämställd samhällsutveckling. Därför vill vi att jämställdhet
              ska integreras på alla områden i budgeten. På papperet ska jämställdhetsintegrering
              redan i dag användas i Regeringskansliet. Men det är tyvärr lätt
              att se att den strategin inte används på ett systematiskt sätt.
            </seg>
            <seg n="ddfc75f0">
              Det saknas konkreta jämställdhetspolitiska mål, indikatorer och
              en kvalitativ metod för analys, uppföljning och utvärdering. Resultatet
              syns i dag i dålig jämställdhet inom bland annat arbetslöshetsförsäkringen,
              sjukförsäkringen och inte minst föräldraförsäkringen.
            </seg>
            <seg n="1874ace4">
              Från Miljöpartiets sida anser vi att det är hög tid att införa
              en lag om jämställdhetsintegrering i statens budget. En sådan
              lagstiftning skulle säkerställa att myndigheternas arbete med
              jämställdhetsintegrering verkligen sker och att det sker strukturerat
              så att de jämställdhetspolitiska målen kan nås. Dessa mål har
              vi ställt oss bakom här i riksdagen med bred enighet. En sådan
              reform skulle inbegripa att ett jämställdhetsråd bildas. Det skulle
              bidra med expertis och bedöma effekterna av reformer på gruppen
              kvinnor respektive gruppen män.
            </seg>
            <seg n="34cc51a7">
              En bärande del i ett strategiskt jämställdhetsarbete är att göra
              jämställdhetskonsekvensbeskrivningar för att utvärdera större
              politiska reformer. På samma sätt som miljölagstiftningen i dag
              föreskriver en miljökonsekvensbeskrivning om man ska bygga infrastruktur
              eller om man ska införa miljöfarliga verksamheter tycker vi att
              det är rimligt att effekterna på jämställdheten utreds noga vid
              större reformer.
            </seg>
            <seg n="13c72a15">
              Ett exempel där en tydlig jämställdhetsredovisning borde ha gjorts
              är när jobbskatteavdraget genomfördes av den sittande regeringen.
              Det är tydligt att effekterna av jobbskatteavdraget har blivit
              att det har gynnat gruppen män mer än gruppen kvinnor. Det har
              på många sätt försvårat och försenat jämställdhetsarbetet i samhället.
            </seg>
            <seg n="45b4304c">
              Herr talman! Många studier visar att inkomstskillnaderna mellan
              män och kvinnor ökar, och de ökar allra mest när man får barn.
              Eftersom kvinnor tar ut mer föräldraledighet än män halkar de
              efter i karriären och i lönesättningen. I går kom TCO:s pappaindex
              för förra året. Det visar tydligt att utvecklingen fortfarande
              går alldeles för långsamt när det gäller att minska skillnaden
              i uttag av föräldraförsäkring. Bara drygt 24 procent av föräldraledigheten
              togs ut av pappor, och resten togs ut av mammor.
            </seg>
            <seg n="8075fba3">
              Med den takt som gäller i arbetet med att få fler pappor att
              ta ut mer av föräldraförsäkringen skulle det ta 30 år innan föräldraledigheten
              delas lika mellan kvinnor och män. Det är inte en acceptabel utveckling,
              som vi ser det. Vi måste se till att utvecklingen går betydligt
              snabbare än så. Miljöpartiet har föreslagit en tredelad föräldraförsäkring
              där en tredjedel tas ut av mannen, en tredjedel tas ut av kvinnan
              och en tredjedel kan fördelas lika. Det skulle vara en välkommen
              reform som skulle kunna få snabba effekter på fördelningen av
              uttaget av föräldraledighet. Utan denna typ av reformer kommer
              vi tyvärr att få vänta alldeles för länge på att få ett jämställt
              samhälle och mer lika och rimliga löner mellan kvinnor och män.
            </seg>
            <seg n="d8a0cb33">
              Tidigare har Försäkringskassan haft riktlinjer att verka för
              ett mer jämställt uttag av föräldradagarna. Det har nu, förvånansvärt
              nog, regeringen steg för steg tagit bort. I stället för att verka
              för ett mer jämställt uttag av föräldraledigheten framhåller man
              föräldrarnas val och blundar tyvärr för att man därmed skapar
              ett mer ojämställt samhälle. Egentligen bygger reglerna i föräldraförsäkringen
              på att hälften av dagarna ska tillfalla vardera föräldern, men
              eftersom dagar fritt kan överlåtas i dag blir uttaget för kvinnor
              betydligt högre. Ungefär tre fjärdedelar av dagarna tas ut av
              kvinnor.
            </seg>
            <seg n="5ae31659">
              Tydliga direktiv till Försäkringskassan att verka för ett mer
              jämställt uttag skulle kunna få stor effekt. Jag är därför bekymrad
              över att regeringen har tagit bort den styrning som tidigare har
              funnits för att få Försäkringskassan att jobba med dessa frågor.
              Regeringen borde vara tydlig och uppmana statliga myndigheter
              att främja ett mer jämställt uttag bland sina anställda.
            </seg>
          </u>
          <note n="839c8900">
            Jag yrkar därmed bifall till reservation nr 1 om jämställdheten
            i regeringens arbete.
          </note>
          <note type="speaker" n="70eaa269">
            Anf. 131 SVEN-OLOF SÄLLSTRÖM (SD):
          </note>
          <u who="Q6201234" xml:id="i-5ff282b51a28db40-0" n="824f81c5">
            <seg n="48eeacb6">
              Herr talman! I betänkandet behandlas ett 30-tal motioner från
              den allmänna motionstiden som rör statlig förvaltning och statistik.
              Jag tänker uteslutande beröra en sverigedemokratisk motion, och
              därmed också en reservation, som rör just statistik.
            </seg>
            <seg n="1b5953bd">
              För att kunna utvärdera och eventuellt omvärdera, utforma och
              fatta kloka politiska beslut krävs ett så bra beslutsunderlag
              som möjligt. Där är inte minst statistik ett bra instrument för
              att bedöma nuläget, men också för att kunna utvärdera den förda
              politiken.
            </seg>
            <seg n="70620195">
              Vi för i dag omfattande statistik inom i stort sett samtliga
              samhällsområden, inte minst av just dessa orsaker. Vi för också
              statistik över ekonomiskt bistånd eller vad som tidigare kallades
              socialbidrag.
            </seg>
            <seg n="c9915693">
              Vi för statistik över vilka som får ekonomiskt bistånd baserat
              på bland annat kön och olika åldersgrupper och på om man är ensamstående,
              sambo eller gift. Den baseras också på om man är född i Sverige
              eller utrikes född. Men vi menar att detta inte är ett tillräckligt
              bra underlag för att fatta väl genomtänkta politiska beslut.
            </seg>
            <seg n="5f28f99b">
              Herr talman! En stor del av det ekonomiska biståndet går i dag
              till utrikes födda. Till viss del förs redan statistik som visar
              hur stor andel av det ekonomiska biståndet som fördelas på inrikes
              respektive utrikes födda. Däremot förs inte en mer detaljerad
              statistik om till exempel bakgrund och utbildning hos dem som
              tar emot ekonomiskt bistånd. Detta gäller för både inrikes och
              utrikes födda.
            </seg>
            <seg n="30c099c3">
              Om man tittar på SCB:s statistik för några exempelkommuner ser
              man att 27 procent av det ekonomiska biståndet i Södertälje går
              till svenskfödda. I Malmö är siffran så låg som 26 procent. Men
              mycket mer än så går inte att utläsa.
            </seg>
            <seg n="6a9110e8">
              Vilka har fastnat i bidragsberoende och varför? Hur ser utbildningsbakgrunden
              ut? Om man delar upp utrikes födda i till exempel ursprungsländer,
              vilken bild tränger då fram? Det vet vi inte riktigt.
            </seg>
            <seg n="010e2180">
              Om man tittar på de närstående kommunerna Borlänge och Falun
              ser det ut som följer. I Borlänge går mindre än hälften, 46 procent,
              av det ekonomiska biståndet till svenskfödda, medan det i Falun,
              två mil därifrån, är hela två tredjedelar, eller 65 procent, av
              det ekonomiska biståndet som går till svenskfödda.
            </seg>
            <seg n="d7efc852">
              Falun och Borlänge delar i stort sett samma arbetsmarknad och
              samma bostadsmarknad, men skillnader inte minst i den lokala migrations-
              och integrationspolitiken har påverkat utbetalningarna av det
              ekonomiska biståndet. Eller har de det? Brister i statistiken
              försvårar utvärderingen. En mer omfattande statistik kan ge politiker
              bättre underlag för att fatta vettiga politiska beslut, och den
              kan också ge landets röstberättigade ett bättre underlag i samband
              med allmänna val.
            </seg>
          </u>
          <note n="cee64caf">
            Jag vill härmed avsluta med att yrka bifall till reservation
            12.
          </note>
          <note type="speaker" n="f91df5db">
            Anf. 132 JACOB JOHNSON (V):
          </note>
          <note n="4258448c">
            Herr talman! Jag börjar med att yrka bifall till reservation
            nr 2.
          </note>
          <u who="Q5888881" xml:id="i-a3b757cd1f436403-0" n="352bdbc7">
            <seg n="90518073">
              Den kommande generationsväxlingen på arbetsmarknaden har diskuterats
              länge. Nu är de stora pensionsavgångarna här. Välfärdsverksamheterna
              inom kommunsektorn har högst antal pensionsavgångar och har redan
              i dag svårt att få tag på utbildad arbetskraft. På grund av de
              brister som finns inom äldre- och barnomsorgen arbetar många,
              framför allt kvinnor, deltid. Ca 70 procent av all omsorg av äldre
              som bor hemma ges av familj, släkt och vänner. Av denna anhörigvård
              står kvinnorna för ca 70 procent. Ca 100 000 personer, varav en
              stor majoritet är kvinnor, har gått ned i arbetstid eller helt
              slutat arbeta.
            </seg>
            <seg n="3bfec29b">
              Ca 1,6 miljoner människor kommer att lämna arbetsmarknaden av
              åldersskäl fram till 2025. Många yrken inom den offentliga sektorn
              har åldersavgångar på över 50 procent de närmaste åren.
            </seg>
            <seg n="f681af6f">
              Det är dags att ta ett helhetsgrepp, och det finns möjligheter.
              Skillnaden mellan kvinnors och mäns sysselsättningsgrad uppgår
              i dag till ca 5 procentenheter. Sysselsättningsgapet indikerar
              att en ökning av kvinnors förvärvsfrekvens är helt avgörande för
              den framtida personalförsörjningen. Också bland utlandsfödda finns
              en stor potential att öka arbetskraftsdeltagandet. Vi anser därför
              att regeringen bör tillsätta en personalförsörjningskommission
              med uppdraget att föreslå åtgärder och insatser för att lösa personalförsörjningen
              inom välfärdsverksamheterna i hela landet. Kommissionen bör bestå
              av företrädare för kommuner och landsting, de fackliga organisationerna,
              forskare inom arbetsmarknads- och genusfrågor och företrädare
              för politiska partier. Till kommissionen bör också knytas organisationer
              som arbetar med landsbygdsfrågor.
            </seg>
            <seg n="f7fd66a4">
              Herr talman! Alltmer av ägandet sker genom institutionella placeringar.
              I spåren av ett ökat osynligt ägande följer ökad spekulation och
              skattesmitning. Pensionsfonder, investeringsfonder, hedgefonder
              och riskkapitalbolag är alla en del av systemet. Hur dessa fonder
              och bolag påverkar ägande, investeringar och sysselsättning är
              det i dag ingen som vet. Det behöver belysas.
            </seg>
            <seg n="b4cd7d7f">
              Institutionella osynliga ägare med kortsiktiga vinstintressen
              för med sig konsekvenser. Det påverkar investeringsvolymer, arbetsvillkor
              och näringslivets utveckling i stort. Ägandet är en makt- och
              demokratifråga. Vilka som fattar besluten, hur besluten fattas,
              på vilka grunder de fattas och hur de påverkar samhället är centralt
              i en demokrati. Ägandet påverkar också den ekonomiska utvecklingen,
              de sociala förhållandena liksom miljön och lagstiftningen.
            </seg>
            <seg n="f7d514a2">
              Sedan den förra ägarutredningen 1985 torde ägandeförhållandena
              i Sverige kraftigt ha förändrats. Det visar inte minst den förändring
              Daniel Waldenström vid Economistas redovisat. I början av 1990-talet
              hade svenska investmentbolag nästan två tredjedelar av börsens
              samlade marknadsvärde. År 2010 hade andelen sjunkit till en tredjedel.
              Under samma period har andelen utlandsägande på börsen ökat från
              ca 5 procent till 40 procent.
            </seg>
            <seg n="0956e714">
              Därför anser vi att en parlamentarisk utredning bör tillsättas
              i syfte att ge en heltäckande bild av hur ägarförhållandena ser
              ut i olika sektorer. Utredningen bör också analysera ägandets
              effekter ur ett samhällsekonomiskt, socialt och demokratiskt perspektiv.
            </seg>
            <seg n="be542b42">
              Herr talman! Systemet med pris- och löneomräkning i staten infördes
              i början av 1990-talet som en följd av övergången till mål- och
              resultatstyrning. Systemet är ett generellt system med en automatisk
              beräkning som inte tar hänsyn till den faktiska utgiftsutvecklingen.
              Det är de beslutade anslagsnivåerna för myndigheternas verksamhet
              som ska pris- och löneomräknas.
            </seg>
            <seg n="a08a1c78">
              Varje år räknas myndigheternas anslag upp i statens budget så
              att dessa ska klara av att betala ökade priser och löner. Lönernas
              uppräkning baseras på SCB:s arbetskostnadsindex, vilket i sin
              tur är baserat på löneutvecklingen för tjänstemän i den konkurrensutsatta,
              privata tjänstesektorn. Indexet korrigeras för ett tioårigt genomsnitt
              av produktivitetsutvecklingen inom den privata tjänstesektorn.
            </seg>
            <seg n="e53c2e46">
              Den grundläggande orsaken till att modellen infördes inom den
              statliga sektorn var att man skulle få en följsamhet gentemot
              andra sektorer på arbetsmarknaden. Löneutvecklingen i staten ska
              genom denna metod inte vara vare sig högre eller lägre.
            </seg>
            <seg n="49938cd2">
              I en situation då många tjänsteyrken, som telefonförsäljning,
              växer i omfattning och samtidigt i viktiga avseenden industrialiseras
              skapas det en situation där kraven på rationalisering i den statliga
              sektorn blir orimliga. Den nuvarande omräkningsfaktorn är okänslig
              för de stora skillnaderna avseende produktivitetstillväxten inom
              tjänstesektorn. Den riskerar i praktiken att bidra till en successiv
              urholkning av de offentliga verksamheterna.
            </seg>
            <seg n="0afdc4f8">
              I budgetpropositionen från i höstas framgår att omräkningsindex
              för löner 2013 är 1,37 procent. Från det görs ett avdrag för produktivitetsökning
              på 1,37 procent, och därför uppgår löneindex till 0,00 procent
              för samtliga anslag 2013. Det är inte rimligt att de statsanställda,
              som står för viktig service till medborgarna, ska ha en sämre
              löneutveckling än andra grupper på arbetsmarknaden.
            </seg>
            <seg n="3e05604b">
              Därför anser vi att det behövs ett nytt system för pris- och
              löneomräkningen och att riksdagen ska begära att regeringen ska
              återkomma med förslag på hur pris- och löneomräkningen kan utformas
              på ett mer rättvist sätt än i dag med syfte att motverka denna
              urholkning av verksamhetsanslagen i budgeten.
            </seg>
          </u>
          <note type="speaker" n="c0738886">
            Anf. 133 JÖRGEN ANDERSSON (M):
          </note>
          <note n="a572c9b1">
            Herr talman! Låt mig först yrka bifall till utskottets förslag
            till beslut i betänkande FiU25 om statlig förvaltning och statistikfrågor.
          </note>
          <u who="Q5555097" xml:id="i-159e4a0c8908f9b6-0" n="dfe6212e">
            <seg n="0ddbf8a2">
              Det här är som sagt ett motionsbetänkande, och det ska sägas
              att det finns en hel del goda tankar bakom de motioner som här
              behandlas. Det är därför glädjande att konstatera att det redan
              pågår ett arbete runt dessa frågeställningar. Därför yrkar jag
              av naturliga skäl avslag på samtliga motioner.
            </seg>
            <seg n="653e6611">
              Mycket har redan sagts om de frågeställningar som tas upp i betänkandet,
              men jag skulle vilja göra några egna reflexioner. Jag vill lyfta
              upp ett par av de motioner som behandlas i betänkandet eftersom
              jag tycker att det finns ett värde i att resonera om andemeningen
              i dessa frågeställningar.
            </seg>
            <seg n="a03cb115">
              Den första motionen är från några vänsterpartister angående personalförsörjning.
              Till viss del angränsar denna frågeställning också till ett antal
              andra motioner, bland annat en motion från socialdemokrater om
              nyttjande av digital teknologi och ett antal motioner från andra
              ledamöter från olika partier om bättre effektivitet i offentlig
              verksamhet. Jag delar de problemformuleringar som görs i dessa
              motioner, även om jag kanske inte helt och fullt håller med om
              slutsatserna och vad lösningarna kan tänkas bestå av.
            </seg>
            <seg n="f7ee83f5">
              I det här sammanhanget vill jag börja med att säga att vi ofta
              hamnar i diskussionen om huvudmannaskapet när vi egentligen bör
              diskutera hur vi klarar de utmaningar som vi står inför, till
              exempel personalförsörjning och bättre nyttjande av teknisk utveckling.
              Detta kopplar också till högre effektivitet. Det vi pratar om
              är det yttre påverkanstryck som konkurrens innebär inom den privata
              sektorn. Det finns ett konstant tryck på företagen att utvecklas
              och förändras för att upprätthålla konkurrenskraften. Det handlar
              inte bara om att sälja sin tjänst eller sin produkt utan också
              om att vara en attraktiv arbetsgivare.
            </seg>
            <seg n="0afd2246">
              Det här trycket måste också finnas på de offentliga verksamheterna.
              Privatiseringar har ofta symboliserat den effekt som eftersträvas,
              men det är inte nödvändigtvis huvudmannaskapet som är avgörande
              för det.
            </seg>
            <seg n="b582f3f0">
              Herr talman! Med detta som grund vill jag lyfta upp ett gott
              exempel från min egen hemkommun där ett äldreboende dramatiskt
              ökade sin kvalitet när de själva fick större inflytande över sin
              verksamhet. Den upplevda kvaliteten från vårdtagarna ökade mycket
              tydligt. Den upplevda kvaliteten från medarbetarna ökade i ännu
              högre grad. Personalen fick möjlighet att öka sin kompetens genom
              till exempel deltagande i konferenser och seminarier, detta tack
              vare tydliga vinster som uppstått genom deras sätt att arbeta.
            </seg>
            <seg n="8a0f98af">
              Dessutom har både personal och vårdtagare fått möjlighet att
              ta del av den tekniska utrustning och de tekniska hjälpmedel som
              står till buds. Jag vill särskilt nämna att vårdtagarna har fått
              möjlighet att använda datorutrustning med webbtelefoni och på
              storbildsskärmar kunnat se och prata med sina barnbarn som bor
              på andra sidan jordklotet. Är det inte fantastiskt hur man kan
              använda tekniken?
            </seg>
            <seg n="81c88aed">
              Den här kvalitetshöjningen och effektiviteten har inte uppnåtts
              genom att man fått fler medarbetare. Man har tvärtom lyckats uppnå
              högre kvalitet med färre anställda, men ändå har man lyckligare
              och mer nöjda medarbetare som dessutom hinner med mycket mer varje
              dag. Kort sagt har en markant produktivitetsökning skett i just
              den här enskilda enheten.
            </seg>
            <seg n="7ed180e4">
              Dessutom har man investerat i sin personal och i tekniska hjälpmedel.
              Grunden till detta är effekten av det yttre påverkanstryck som
              jag tidigare pratade om. Man kan tydligt se att det har medfört
              att man fått med sig personalen i att sträva mot ett gemensamt
              mål.
            </seg>
            <seg n="8b9d8e68">
              I just det här exemplet råkar det vara så att det är kommunen
              själv som är huvudman, men för att uppnå denna goda utveckling
              har det varit viktigt att personalen har insett vikten av att
              själva utvecklas för att inte förlora sin verksamhet till någon
              annan aktör.
            </seg>
            <seg n="e1901696">
              Jag tycker det finns ett värde i att lyfta upp dessa goda exempel
              och fokusera på det som fungerar. Det kan föra oss framåt, och
              det ger hopp om att klara framtidsutmaningarna. Finns det dessutom
              hopp om att få en gladare personal som inte slits ut i förtid
              finns det också hopp om att personalen har lust, vilja och förmåga
              att jobba några år längre. Det är en annan viktig faktor ur ett
              personalförsörjningsperspektiv.
            </seg>
            <seg n="1740b3b6">
              Vad drar jag då för slutsatser av detta? Ja, till att börja med
              finns det i just det här exemplet en framgångsfaktor i att enheten
              och personalen själva har kunnat forma och utveckla sin verksamhet
              utifrån sina erfarenheter, sin kompetens, sin egen vilja och sina
              drivkrafter. I det här exemplet har det visat sig att det inte
              nödvändigtvis gagnar utvecklingen eller effektiviteten att styrning
              och direktiv kommer från en högre nivå, allra minst från en politisk
              toppstyrning.
            </seg>
            <seg n="754328ad">
              Herr talman! Den andra motionen jag vill lyfta fram och resonera
              kring är från Ulla Andersson och ytterligare ett antal vänsterpartister.
              Den handlar om det kollektiva ägandet. Vi hörde Jacob Johnson
              prata om detta alldeles nyss. Man resonerar kring hur det passiva
              och osynliga ägandet riskerar att späda på graden av spekulation
              och att späda på det ökade risktagandet på finansmarknaderna.
            </seg>
            <seg n="515b1525">
              Jag måste säga att jag inte kan annat än att hålla med. Jag är
              glad att även Vänsterpartiet har kommit fram till slutsatsen att
              det kollektiva ägandet varken gynnar stabilitet eller långsiktighet.
            </seg>
            <seg n="c254983c">
              Jag kan inte annat än att glädjas åt att vänsterpartisterna förespråkar
              mer av direktägande och fler starka ägare med en långsiktighet
              i sitt ägande. Jag tycker att det är bra att de inser att engagerade
              och aktiva ägare gynnar långsiktigheten och att aktivt ägande
              också sannolikt skapar rimligare avkastningskrav.
            </seg>
            <seg n="5b76cd5e">
              Jag är helt överens med Vänsterpartiet om att det gynnar oss
              om vi alla tar ett större ansvar för vårt sparande inklusive vårt
              pensionssparande. Om vi får människor att bli mer aktiva i sina
              investeringar, till exempel i aktier, ökar också förståelsen och
              intresset för respektive investering, och mer av demokrati uppnås.
              Det tycker jag är bra.
            </seg>
            <seg n="ac2b29e1">
              Här ska nämnas att regeringen infört ett investerarsparkonto.
              Det är ett steg i rätt riktning, och jag hoppas verkligen att
              intresset för just den här typen av sparformer, där den enskilde
              tar ett större eget ansvar och har ett större intresse av att
              vara mer aktiv i sitt ägande, ska öka. Det gör också att närheten
              till sparobjektet ökar, och det är naturligtvis bra. Det kan till
              exempel vara i det lokala företaget eller den lokala idén som
              man vill vara en del av.
            </seg>
            <seg n="f6488397">
              I det här sammanhanget sätter jag också stort hopp och stor tilltro
              till riskkapitalavdraget som är föreslaget. Jag hoppas att det
              ska ge incitament till ett aktivt ägande och mer av enskilt ägande,
              engagerat ägande och långsiktigt ägande.
            </seg>
            <seg n="b7044b8c">
              Jag måste säga att jag är väldigt glad att Vänsterpartiet är
              med mig i dessa frågor.
            </seg>
          </u>
          <note type="speaker" n="44091003">
            Anf. 134 JACOB JOHNSON (V) replik:
          </note>
          <u who="Q5888881" xml:id="i-a49b2dfef78f8aae-4" n="352bdbc7">
            <seg n="6907e659">
              Herr talman! Det är alltid trevligt om man kan glädja kollegerna
              i riksdagen, men jag tyckte nog att Jörgen Andersson gjorde en
              för hård tolkning av vår reservation och vår motion. Jörgen Andersson
              uttryckte det som att vi är kritiska till kollektivt ägande. Vad
              vi har tagit upp är behovet av en ägandeutredning, och det kommenterade
              Jörgen Andersson inte något vidare.
            </seg>
            <seg n="ee1491a8">
              Det som oroar oss är det osynliga ägandet inom olika institutionella
              placeringar som pensionsfonder, investeringsfonder, hedgefonder
              och riskkapitalbolag. Det lät på Jörgen Andersson som att vi menade
              kommuner och landsting som är demokratiskt styrda och där det
              finns en stor insyn.
            </seg>
            <seg n="e9b26d3d">
              Nej, Jörgen Andersson, jag hoppas att du kan få en glad påsk
              i alla fall men inte riktigt på de bevekelsegrunder som du försökte
              antyda. Det skulle vara intressant om Jörgen Andersson kunde kommentera
              vårt förslag om en ägandeutredning, även om jag har läst vad som
              står i betänkandet.
            </seg>
            <seg n="2d4b58d2">
              Det har hänt mycket sedan 1985. Att hänvisa till SCB och till
              forskning tycker jag är lite lösligt. Det är en viktig demokratifråga
              och man behöver en samlad syn, och det är det vi är ute efter.
              Vad säger Jörgen Andersson om det?
            </seg>
          </u>
          <note type="speaker" n="63c57482">
            Anf. 135 JÖRGEN ANDERSSON (M) replik:
          </note>
          <u who="Q5555097" xml:id="i-1576ed6371fd0d53-0" n="dfe6212e">
            <seg n="05cd79bb">
              Herr talman! Jag tycker att det är synd om jag misstolkade Jacob
              Johnson. Jag trodde att vi var någonting på spåret när det gäller
              en gemensam syn på ägandet. Det gör mig lite ledsen att det inte
              är så. Samtidigt sade jag redan i mitt huvudanförande att vi kanske
              inte drar samma slutsatser av problemformuleringen.
            </seg>
            <seg n="f4c71710">
              Jag kan hålla med Jacob Johnson om att det finns ett problem
              i att vi har alltmer av kollektivt ägande på aktiemarknaden och
              på finansmarknaderna och att det kan skapa problem i sig. Jag
              är helt övertygad om att det finns en risk för att det faktiskt
              ligger till på det sättet som Vänsterpartiet förklarar i sin motivering
              om större risktagande och mer skattesmitning och mindre av ansvarstagande
              från aktiva ägare. Jag tror att vi har gynnats mycket av att ha
              aktiva ägare. Det där har förändrats över tid, visst är det så.
              Men faktum är att det finns uppgifter om detta, så att man skulle
              utreda hur det ser ut har jag svårt att se poängen med. Dessutom
              har det funnits förslag som försöker komma till rätta med de problemen.
              Jag nämnde investerarsparkontot som ett exempel. Riskkapitalavdragen
              är ett annat exempel.
            </seg>
            <seg n="3dddc2a1">
              Jag hoppas att vi till slut om vi pratar en stund till kan dra
              samma slutsatser och att även Jacob Johnson kan glädjas åt de
              förslag som är presenterade och redan genomförda till viss del.
              Det ska nog gå bra det här, så att både du och jag får en glad
              påsk till slut.
            </seg>
          </u>
          <note type="speaker" n="264f047e">
            Anf. 136 JACOB JOHNSON (V) replik:
          </note>
          <u who="Q5888881" xml:id="i-a49b2dfef78f8aae-5" n="352bdbc7">
            <seg n="a0676544">
              Herr talman! Jag tror absolut att vi ska kunna klara av att få
              en glad påsk. När vi nu har ganska liknande problembilder när
              det gäller att det är problematiskt med hedgefonder, riskkapitalbolag
              och ett anonymt institutionellt ägande tycker jag att vi skulle
              kunna ta nästa steg och borra lite grann i den problematiken och
              tillsätta en ägandeutredning för att belysa detta. Den senaste
              utredningen gjordes 1985, och det är 28 år sedan.
            </seg>
            <seg n="609308cf">
              Ja, Jörgen Andersson, jag tycker nog att ni kan ta tillbaka den
              här frågan så att vi kanske så småningom kan glädjas tillsammans
              över en riktig, parlamentarisk ägandeutredning.
            </seg>
          </u>
          <note type="speaker" n="26203d6e">
            Anf. 137 JÖRGEN ANDERSSON (M) replik:
          </note>
          <u who="Q5555097" xml:id="i-1576ed6371fd0d53-1" n="dfe6212e">
            <seg n="36aa2af6">
              Herr talman! Vi delar som sagt var problemformuleringen. Jag
              ser inte riktigt poängen med en sådan utredning som Jacob Johnson
              föreslår. Jag tror att det finns poänger i problemformuleringen,
              och jag tror att det finns ett värde i att man försöker komma
              till rätta med det här. Investerarsparkonton, som jag nämnde tidigare
              och måste ta upp en gång till, tycker jag är ett steg i rätt riktning.
              Riskkapitalavdragen är ett annat steg i rätt riktning.
            </seg>
            <seg n="6a00e9f2">
              Det finns säkert fler åtgärder man kan vidta så att människor
              tar ett eget större initiativ och tar ett större ansvar i sitt
              eget sparande och blir mer aktiva i sitt eget ägande. Jag tror
              att vi har mycket att vinna på det, och jag tror att om Jacob
              Johnson och jag kan enas kring att åtgärderna är viktigare för
              att komma till rätta med problemet än att ytterligare försöka
              beskriva problemet ska det nog till slut finnas en enighet i hur
              vi kommer framåt i den här frågan.
            </seg>
          </u>
          <note n="42db8b91">
            Överläggningen var härmed avslutad.
          </note>
          <note n="1ab347e2">
            18 § Kommunala frågor
          </note>
          <note n="566a1717">
            Föredrogs
          </note>
          <note type="speaker" n="ed4ba57a">
            Anf. 138 PIA NILSSON (S):
          </note>
          <u who="Q3370093" xml:id="i-f46d00eee6ff76dc-0" n="52bd1459">
            <seg n="941611e4">
              Herr talman! För sex år sedan såldes vårdcentralen Serafen i
              Helsingfors till en grupp läkare för 700 000 kronor. Lokaler,
              utrustning, kundkrets och personal ingick i köpet. En bra affär,
              tyckte ansvariga politiker. Fyra år senare säljer läkarna Serafen
              vidare till företaget Capio, som ägs av riskkapitalbolag, för
              20 miljoner kronor. Det är pengar, herr talman, som gått rätt
              ned i fickorna på de läkare som köpte vårdcentralen för den ringa
              summan av 700 000.
            </seg>
            <seg n="ede2127d">
              Avknoppning av skattefinansierad verksamhet som vårdcentraler,
              förskolor och hemtjänst har blivit en etablerad affärsidé i många
              kommuner och landsting. Kommunal verksamhet säljs till företag
              där tidigare anställda ingår som ägare. Problemet är att affärsidéer
              av det här slaget inte bedrivs utifrån marknadsmässiga principer
              utan tycks snarare vara ideologiskt sprungna. Utförsäljning av
              våra gemensamma skattefinansierade tillgångar slumpas många gånger
              bort till vrakpriser. Rena rama realisationen!
            </seg>
            <seg n="68420bb0">
              Väl fungerande verksamheter har sålts, vanligen enbart till priset
              av inventarierna. Flera av dessa verksamheter har sedan gjort
              stora vinster redan första året i privat regi pengar som ofta
              inte återinvesteras utan delas ut till aktieägare. Att vårdcentraler,
              förskolor och hemtjänst ska bedrivas privat är uppenbarligen viktigare
              än kvaliteten och innehållet.
            </seg>
            <seg n="50c8a5ae">
              I Helsingfors instiftade Alliansen ett särskilt avknoppningskansli
              direkt efter maktskiftet 2006 för att sälja ut så mycket som möjligt,
              så snabbt som möjligt och så billigt som möjligt. Avknoppningarna
              har skett utan att ordentligt utreda marknadsvärdet och utan att
              ta in anbud från andra marknadsaktörer, och detta, herr talman,
              med de styrande politikernas goda minne.
            </seg>
            <seg n="5f65cf3d">
              Försäljningen av Serafen är bara ett i raden av flagranta exempel
              på hur en ideologisk iver resulterar i urusla affärer för skattebetalarna.
              Kritiken mot Serafenaffären 2007 blev till slut så massiv att
              regeringen gav Statskontoret i uppdrag att ta fram principer för
              prissättning vid avknoppning. Året därpå, det vill säga 2008,
              presenterades ett förslag som slog fast att kommunal egendom som
              säljs ska säljas till marknadspris och att immateriella värden,
              som upparbetad kundkrets och personalens kompetens, ska ingå i
              värderingen. De anställda ska betraktas som anbudsgivare utan
              någon särställning.
            </seg>
            <seg n="67b76fbf">
              Nutek och Sveriges Kommuner och Landsting landade i samma slutsatser
              i sina respektive utredningar. Tillgångar får inte överlåtas till
              ett underpris i förhållande till marknadsvärdet.
            </seg>
            <seg n="086a7490">
              Herr talman! Tydliga riktlinjer framtagna i inte mindre än tre
              utredningar borde ha inneburit en rejäl uppskärpning. Men icke.
              Bara ett år senare, det vill säga 2009, seglar ännu en uppseendeväckande
              affär upp, nämligen avknoppningen av Vantörs hemtjänst i Helsingforss
              stad, som såldes till två anställda chefer för 69 500 kronor.
              På en öppen marknad hade bolaget kostat mellan 25 och 40 miljoner
              kronor. Den avknoppningen var olaglig, enligt beslut i Regeringsrätten,
              eftersom man sålt till underpris och bolaget på så vis fått ett
              individuellt stöd som inte är tillåtet enligt kommunallagen. Men
              ansvariga politiker tyckte inte att man hade gjort något fel.
              Något mervärde fanns inte, menade man.
            </seg>
            <seg n="d0fd4a6e">
              Under samma tid avknoppades 25 förskoleenheter i Helsingforss
              stad för sammanlagt 3 miljoner kronor trots att marknadsvärdet
              beräknades till mellan 2 och 40 miljoner kronor per enhet beroende
              på storlek. Skattebetalarna, herr talman, gick miste om hundratals
              miljoner.
            </seg>
            <seg n="da5e0e0e">
              Trots upprepade lagbrott saknar Regeringsrättens dom betydelse
              om kommunerna väljer att strunta i att rätta sig efter domen.
              Helsingforss stad kommer inte att ställas till svars för att avknoppningarna
              av hemtjänsten var olagliga. Avtalen med företagen påverkas inte
              och inte heller ansvarsfrågan. Kommuner följer inte den praxis
              som slagits fast av högsta instans, vilket är synnerligen anmärkningsvärt,
              och ansvarig minister Peter Norman har i ett interpellationssvar
              tidigare sagt att han inte finner skäl att vidta några åtgärder.
            </seg>
            <seg n="acd9012f">
              Herr talman! Jag blir konfunderad när jag i betänkandet läser
              att Alliansens företrädare å ena sidan anser att befintliga regelverk
              och gjorda utredningar tydligt visar vad som gäller vid avknoppning
              av kommunal verksamhet. Men ett stycke längre ner konstaterar
              man, å andra sidan, att det nog råder en viss osäkerhet trots
              allt, vilket kan påverka intresset för avknoppning.
            </seg>
            <seg n="c1681296">
              Något förtydligande av reglerna föreslås däremot inte, utan man
              inväntar vad Friskolekommittén kommer fram till om rättsläget
              för avknoppning av kommunala skolor. Menar Alliansens företrädare
              att försäljning av våra skolor skulle omfattas av andra regler
              än övrig skattefinansierad verksamhet? Problemet är att nuvarande
              regelverk är för tandlöst och inte efterlevs, oavsett verksamhet.
            </seg>
            <seg n="ab456acc">
              Under tiden regeringen sitter och väntar pågår avknoppningar
              som inte följer de framlagda principerna, men metoderna har blivit
              mer sofistikerade. Formellt heter avknoppning numera personalövertagande
              på affärsmässiga grunder. För en väletablerad hemtjänstverksamhet
              med ett par hundra brukare och ett femtiotal medarbetare behövde
              en enhetschef i Helsingfors betala endast 1 ½ miljon. Det var
              vad ansvariga politiker värderade verksamheten till. Att starta
              ett sådant företag från grunden skulle naturligtvis ha kostat
              betydligt mycket mer.
            </seg>
            <seg n="567ddd06">
              Avknoppning sker således fortfarande till underpris. Otydligheten
              i gällande regelverk skapar möjligheter till godtyckliga värderingar
              i syfte att kunna sälja så mycket som möjligt, så fort som möjligt
              och så billigt som möjligt. Det är inte rimligt. Det är skattebetalarnas
              pengar det här handlar om.
            </seg>
            <seg n="fd865e4b">
              Avslutningsvis, herr talman: En vårdcentral säljs för 700 000
              men är värd 20 miljoner. En upparbetad hemtjänst säljs för 69
              500 men är värd minst 25 miljoner. 25 förskolor säljs för sammanlagt
              3 miljoner men är värda upp till 40 miljoner per enhet. Det här
              är upprörande exempel på hur offentliga verksamheter som byggts
              upp av skattemedel slumpats bort till vrakpriser, trots ett regelverk
              som hävdar marknadsmässiga priser.
            </seg>
            <seg n="4098b675">
              Kommunallagen förbjuder kommuner att gynna enskilda personer,
              men det är uppenbart det man gör när en verksamhet kan säljas
              till underpris för att sedan säljas vidare med mycket god vinst.
              Uppenbarligen är skyddet inte tillräckligt starkt i dag. Vi socialdemokrater
              föreslår därför att en lag om investeringsskydd införs så att
              det helt enkelt blir olagligt att sälja ut skattefinansierad verksamhet
              till underpris och att ansvar måste utkrävas.
            </seg>
          </u>
          <note n="0a3f6471">
            Jag yrkar därför bifall till reservation 2.
          </note>
          <note type="speaker" n="1b73fecd">
            Anf. 139 PER BOLUND (MP):
          </note>
          <note n="d0ed8662">
            Herr talman! Jag vill börja med att yrka bifall till våra reservationer
            nr 4 och nr 5.
          </note>
          <u who="Q5581337" xml:id="i-4430b5b47a947163-0" n="f6fe9e1b">
            <seg n="c6ca5889">
              Vi har alla i medierna kunnat följa skandaler med allvarlig vanvård
              på äldreboenden runt om i vårt land. För Miljöpartiet är varje
              fall av vanvård bland äldre oacceptabelt, och vi behöver därför
              se till att man skjuter till de resurser som behövs för att undvika
              dem, oavsett om boendena drivs i privat eller kommunal regi. Vi
              ser nu hur kommuner och andra utövare tvingas hantera en ökad
              andel äldre samtidigt som man står inför stora pensionsavgångar
              bland omsorgspersonalen som ska göra jobbet. Det riskerar att
              ge stora problem för äldreomsorgen framöver.
            </seg>
            <seg n="b759656c">
              Från Miljöpartiets sida vill vi därför se till att öka personaltätheten
              för att kunna garantera en god kvalitet inom äldreomsorgen. Den
              arbetssituation vi i dag ser på många äldreomsorgsarbetsplatser
              med orimlig tidspress och hög arbetsbelastning gör tyvärr att
              allt färre väljer att söka sig till omsorgsyrken. Allt färre väljer
              en karriär som innebär att ta hand om medmänniskor. Det är en
              ohållbar situation eftersom personaltätheten snarare behöver öka
              än minska inom dessa yrken. Samtidigt måste fler få en rimlig
              chans att klara av jobbet utan att slita ut sig fullständigt.
              Miljöpartiet föreslår därför i sin budgetmotion en stimulans till
              kommuner och andra verksamhetsutövare för att dessa ska kunna
              rekrytera mer personal, det vill säga öka bemanningen, på äldreboenden
              så att kvaliteten kan upprätthållas. Vi föreslår också en reform
              för att förkorta arbetstiden för personal inom äldreomsorgen med
              bibehållen lön. Vi anser att äldreomsorgspersonalen är en grupp
              som har en tung arbetssituation. De skulle gynnas av kortare arbetstid
              och därmed klara hälsan och kunna jobba längre upp i åldrarna.
              Vår satsning skulle ge rimligare arbetsförhållanden för personalen
              och samtidigt ge bättre vård och omsorg för de äldre runt om i
              vårt land.
            </seg>
            <seg n="baa774ee">
              Herr talman! Jag vill även lyfta fram frågan om sociala investeringar
              i våra kommuner. Det är ett viktigt område för Miljöpartiet. Har
              man möjlighet att förhindra en olycka innan den inträffar är det
              mycket billigare och mycket mer effektivt än att försöka betala
              för effekterna i efterhand.
            </seg>
            <seg n="9bd3c0aa">
              Ju tidigare man åtgärdar ett problem, desto mindre blir både
              lidandet och samhällskostnaden. Det är ett generellt samband som
              vi kan se till exempel när det gäller ekonomiska kriser, som eurokrisen
              som drabbat Europa. Vi kan se att det gäller tydligt för miljökatastrofer
              som den snabbt ökande klimatförändringen, där Nicholas Stern redan
              för snart tio år sedan visade att kostnaden för att vänta med
              åtgärder för att minska utsläppen blir oerhört mycket högre än
              att snabbt göra insatser för att minska utsläppen och minska klimatförändringen.
            </seg>
            <seg n="67c567e5">
              Men detta samband gäller också mycket på det sociala området,
              som jag ska tala om här i dag.
            </seg>
            <seg n="4935c6f1">
              Vi vet genom många studier att många kommuner i dag har stora
              kostnader för sociala problem. Sociala problem som inte åtgärdas
              leder till sjukdom, brottslighet och missbruk.
            </seg>
            <seg n="982d968d">
              Samtidigt finns det också glädjande exempel, studier som har
              visat att det ofta är möjligt att se problemen tidigt och att
              kunna förebygga och åtgärda dem genom att tidigt gå in med sociala
              investeringar som hindrar att människor hamnar snett senare i
              livet. Det här är mycket positiva kunskaper, både för att kunna
              minska lidandet för de personer som berörs och för samhällsekonomin
              i stort.
            </seg>
            <seg n="f652f400">
              Nationalekonomen Ingvar Nilsson har i flera olika studier tydligt
              kunnat visa att om man går in tidigt med insatser, vidtar åtgärder
              för att till exempel hjälpa ett barn som är på väg att misslyckas
              i skolan och hamna i missbruk, blir kostnaden för samhället under
              barnets fortsatta liv tusentals gånger mindre än om man låter
              bli att vidta dessa åtgärder och tar kostnaden för de problem
              som uppstår om man låter utvecklingen fortsätta.
            </seg>
            <seg n="7b6466ef">
              Med dessa kunskaper är det inte heller konstigt att allt fler
              kommuner och landsting runt om i vårt land mycket gärna vill göra
              sociala investeringar, vill avsätta pengar för att kunna gå in
              med förebyggande åtgärder tidigt för att kunna fånga upp problem
              som uppstår. Man ser att detta sätt att arbeta kan spara både
              ekonomiska resurser för framtiden och, inte minst, att mänskligt
              lidande kan undvikas.
            </seg>
            <seg n="5a06183c">
              Tanken med sociala investeringar är just att man går in så tidigt
              som möjligt med insatser och därmed kan minska de sociala problemen
              mycket och minska stora kostnader som senare kommer om man till
              exempel får en utveckling mot ökad brottslighet och ökat missbruk.
              Det kan handla om rättsväsendet som får stora kostnader för domstolsprövningar
              och polisinsatser, sjukvården som tvingas ta hand om de hälsoproblem
              som uppstår och socialtjänsten som får ta hand om de sociala problemen.
              Kan man undvika att få kostnader inom dessa områden är det ett
              sätt att spara mycket stora samhällsresurser. Det är värt att
              uppmuntra denna typ av insatser. Man kan till exempel gå in och
              hjälpa ett barn med problem i skolan och med familjeproblem som
              har uppstått. Det kan handla om att ge en diagnos och en behandling
              för ett psykiskt syndrom som barnet lider av eller att ge stöd
              till ett barn att klara av skolgången och komma ut med godkända
              betyg.
            </seg>
            <seg n="698d6461">
              För att denna typ av sociala investeringar ska fungera krävs
              det ett samarbete mellan många olika parter. Det är kommunala,
              regionala och statliga aktörer som behöver vara inblandade. Därför
              anser vi att regeringen måste ge berörda statliga myndigheter,
              som är viktiga kuggar för att kunna lösa sociala problem, mycket
              tydliga uppgifter att samarbeta med kommuner och landsting som
              vill göra sociala investeringar och göra projekt för att just
              gå in med tidiga insatser.
            </seg>
            <seg n="6c392d59">
              I dag ser vi tyvärr att det finns alltför många exempel på motsatsen,
              där statliga aktörer inte är beredda att gå in med de ganska små
              insatser som är nödvändiga för att man ska kunna få fungerande
              projekt och för att kommunerna ska kunna ge det stöd som varje
              unge behöver. Att som myndighet på det sättet vägra ge det stöd
              som behövs för att förebygga sociala problem anser vi inte ska
              vara möjligt. Staten måste ta sitt ansvar för att förebygga sociala
              komplikationer.
            </seg>
            <seg n="cf2086b3">
              Herr talman! Eftersom sociala investeringar gång på gång har
              visat sig vara ett så effektivt sätt att arbeta och minskar samhällets
              kostnader och minskar lidandet för den enskilde anser vi att det
              ska vara det normala sättet att arbeta med sociala problem i kommuner
              och landsting. Insatserna för att minska sociala problem skulle
              därmed kunna minska kostnaderna mycket för till exempel rättsväsendet,
              sjukvården och socialtjänsten i framtiden. Därmed skulle vi kunna
              spara mycket stora samhällsresurser. Det är alltså en investering
              som ger en mycket stor utväxling för samhällsekonomin på sikt.
            </seg>
            <seg n="a8a83408">
              I dag betraktar man ofta tidiga investeringar som en kostnad
              och en utgift, och man har svårt att räkna hem de positiva effekter
              som kanske kommer flera årtionden senare. Ett stort problem som
              gör att alltför många kommuner och landsting avhåller sig från
              att göra denna typ av investeringar är att rättsläget kring dem
              är oklart. Genom att göra det tydligt i lagstiftningen att sociala
              investeringar är tillåtna och önskvärda skulle man undvika denna
              gråzon, och man skulle undvika risken att kommuner och landsting
              avhåller sig från att göra sociala investeringar och göra tidiga
              insatser, trots att många exempel visar att de är mycket effektiva.
            </seg>
            <seg n="a94b8e01">
              Därför har vi motionerat om att man ska undersöka och ta fram
              en sådan lagstiftning som tydliggör att sociala investeringar
              är tillåtna och ska uppmuntras.
            </seg>
            <seg n="f7928c47">
              Det är bekymmersamt och förvånande att det finns en majoritet
              i riksdagen som kommer att rösta emot ett sådant legalt ramverk
              för sociala investeringar eftersom det gör att man inte kan minska
              de problem som uppstår och gå in med tidiga insatser på ett mycket
              pragmatiskt sätt. Jag hoppas att majoriteten i riksdagen kommer
              att tänka ett varv extra och fundera. Nu har vi påskhelgen på
              oss innan det blir votering. Jag hoppas att det blir en majoritet
              efter påskhelgen.
            </seg>
          </u>
          <note type="speaker" n="2f4c7557">
            Anf. 140 SVEN-OLOF SÄLLSTRÖM (SD):
          </note>
          <u who="Q6201234" xml:id="i-5ff282b51a28db40-1" n="824f81c5">
            <seg n="96a93c79">
              Herr talman! Vi sverigedemokrater anser att frågan om valfrihet
              och konkurrens inte får bli ett självändamål.
            </seg>
            <seg n="c1c48cc5">
              Det får aldrig vara så att ideologiska ställningstaganden och
              ambitioner att driva på privatiseringar innebär utförsäljningar
              av offentlig egendom till underpris eller att enskilda gynnas
              i tvivelaktiga affärer där andra hindrats att på lika villkor
              konkurrera.
            </seg>
            <seg n="2685bd2e">
              Jag vill understryka att detta inte är ett ställningstagande
              mot privata alternativ, men ett tydligt ställningstagande mot
              kommunal avknoppning och otillbörligt gynnande av enskild.
            </seg>
            <seg n="4d3ef973">
              Pia Nilsson från Socialdemokraterna har tidigare på ett bra sätt
              redogjort för en rad ärenden där detta har missbrukats. Det finns
              därför inte någon anledning för mig att upprepa just dessa exempel.
            </seg>
            <seg n="587a42b5">
              Jag kan som exempel nämna Tibble gymnasium i Täby som såldes
              för 9,2 miljoner kronor ett kraftigt underpris till skolans rektor
              och en lärare.
            </seg>
            <seg n="35622a41">
              Det finns också exempel från Upplands Väsby där tre skolor och
              tre förskolor såldes till personalen för 2,1 miljoner. Det var
              också tveksamt.
            </seg>
            <seg n="6ea89a3e">
              Ytterligare exempel är rätt onödiga.
            </seg>
            <seg n="aea514a8">
              Det är inte bara förkastligt att en kommun gynnar enskilda genom
              att sälja ut kommunal egendom till underpris utan upphandling
              utan även irrationellt och oetiskt.
            </seg>
            <seg n="4d119de2">
              Fokus bör läggas på hur vi höjer den svenska skolans resultat
              och hur vi ökar likvärdigheten och inte på avknoppningar av kommunal
              verksamhet.
            </seg>
          </u>
          <note n="3c2c4d48">
            Jag vill härmed yrka bifall till reservation 3.
          </note>
          <note type="speaker" n="02a73622">
            Anf. 141 JACOB JOHNSON (V):
          </note>
          <u who="Q5888881" xml:id="i-a49b2dfef78f8aae-6" n="352bdbc7">
            <seg n="74eac116">
              Herr talman! I detta betänkande behandlas Vänsterpartiets motion
              om en välfärd fri från kommersiella intressen. Jag inleder med
              att yrka bifall till vår reservation 1 som är ett stöd för denna
              motion. Det är en nog så aktuell fråga, och det ska bli spännande
              att se vad den socialdemokratiska kongressen kan komma fram till
              även om signalerna från den socialdemokratiska partiledningen
              tyvärr inte ser så lovande ut.
            </seg>
            <seg n="88fa817e">
              Herr talman! Privatiseringar av samt vinstuttag ur den skattefinansierade
              välfärden urholkar rättvisa och jämlikhet men även resurseffektiv
              användning av skattepengar i vår välfärd. Privatiseringarna är
              nu mycket omfattande, och de privata bolagen är nu närmast legio
              som utförare för skolor, vårdcentraler med mera. Men Vänsterpartiet
              visar i sin motion en väg ut ur detta.
            </seg>
            <seg n="64d72eb2">
              Det har i den allmänna debatten hävdats att det inte går att
              lagstifta bort vinstintresset från vård, skola och omsorg. Men
              det stämmer inte. Det som krävs är den politiska viljan att sätta
              välfärdens kvalitet och likvärdighet före privata vinstintressen.
            </seg>
            <seg n="5b13340b">
              En förutsättning för en riktigt bra skola, vård och omsorg är
              att ägarna och huvudmännen fokuserar på det viktigaste. Kvaliteten
              och behoven ska alltid komma i första rummet, inte möjligheten
              att berika sig på verksamheten. I skola och förskola ska det finnas
              utbildad personal så att varje barn får det stöd han eller hon
              behöver. När vi besöker vårdcentralen eller flyttar in på ett
              äldreboende ska vi kunna känna trygghet i att det är de behov
              som vi har som avgör vilket stöd vi får. Ingen ska någonsin bemötas
              utifrån hur lönsam hon eller han anses vara.
            </seg>
            <seg n="52086221">
              Både den offentligt och den privat drivna välfärden måste mer
              än i dag fokusera på behov, kvalitet och likvärdighet och mindre
              på efterfrågan och kortsiktig lönsamhet.
            </seg>
            <seg n="d796a7f5">
              Vi föreslår att välfärden befrias från kommersiella intressen
              samtidigt som alternativa utförare får goda möjligheter att driva
              sin verksamhet. De av dagens vinstsyftande företag som är intresserade
              av att vara med och utveckla välfärden även utan vinstsyfte kan
              då välja att övergå till en särskild bolagsform där vinsten inte
              är styrande. Genom att använda denna bolagsform, som redan finns
              men i dag sällan används, löser vi även problemet att riskkapitalbolag
              via uppköp och försäljning av företag gör vinstuttag med skattemedel.
            </seg>
            <seg n="14e67a6f">
              Med vinst avses i detta sammanhang överskott från näringsverksamhet.
              I vissa fall ges det som en årlig utdelning, i andra fall tar
              ägarna ut vinsten när företaget säljs efter att man under några
              år har investerat skattemedel i detsamma. Det senare är vanligt
              när ägaren är ett riskkapitalbolag, och det förklarar varför det
              kan se ut som att vissa välfärdsföretag inte delar ut någon vinst.
              Naturligtvis kan verksamheter gå med överskott även i system utan
              vinstsyftande aktörer, men där stannar dessa resurser i välfärden
              och bidrar till högre kvalitet ett av många skäl till att välfärden
              blir bättre om den avkommersialiseras.
            </seg>
            <seg n="a78485fa">
              Offentligt drivna äldreboenden har enligt Socialstyrelsen mer
              än 10 procent fler anställda per äldre jämfört med de privat drivna.
              Lärartätheten är i snitt 20 procent högre i kommunala gymnasieskolor
              än i fristående. I de kommunala förskolorna har 56 procent en
              pedagogisk högskoleutbildning, och endast 4 procent saknar utbildning
              för arbete med barn. I de fristående förskolorna har bara 43 procent
              en pedagogisk högskoleutbildning, och 11 procent saknar utbildning
              för arbete med barn.
            </seg>
            <seg n="f0c65fe2">
              Att våra gemensamma resurser går till vinster åt företagsägarna
              blir än mer problematiskt eftersom de flesta av de större aktörerna
              ägs av riskkapitalbolag. Dessa använder ofta avancerade upplägg
              för att undvika beskattning. En av Skatteverkets studier visade
              att 23 av 25 bolag som köpts upp av riskkapitalbolag inte betalade
              skatt efter uppköpet. Samhället förlorar alltså i två steg: först
              när våra gemensamma resurser försvinner till vinst, därefter när
              riskkapitalbolagen genom kryphål i lagstiftningen undviker att
              betala skatt på denna vinst.
            </seg>
            <seg n="60217d41">
              I en avkommersialiserad välfärdssektor undviks också vinstintressets
              press nedåt på arbetsvillkor och löner. Det är ingen slump att
              andelen som bara har timanställning är mer än dubbelt så stor
              i den privat drivna hemtjänsten som i den kommunala.
            </seg>
            <seg n="7308d27b">
              Det finns i svensk lagstiftning ingen rätt för enskilda eller
              privata bolag att få fri tilldelning av offentliga medel. Varken
              i våra grundlagar, i Europakonventionen eller inom EU-rätten finns
              några bestämmelser som hindrar begränsningar av vinstintressen
              inom den offentligt finansierade välfärden. Våra förslag beaktar
              regeringsformens bestämmelser om egendomsskydd och näringsfrihet,
              liksom EU-rättens krav på att lagstiftningen inte utformas på
              ett sätt som diskriminerar enskilda eller bolag i andra medlemsländer.
            </seg>
            <seg n="a6696f5f">
              Vi vill avkommersialisera välfärden genom att reglera under vilka
              förhållanden skattemedlen kan gå till icke-offentliga välfärdsutövare,
              det vill säga sådana som inte drivs av kommuner, landsting eller
              stat. Förslagen innebär inte övertaganden av privat verksamhet
              eller att fortsatt drift av redan befintlig verksamhet omöjliggörs.
              Modellen innebär däremot att vissa förutsättningar för att bedriva
              verksamheten ändras genom lag. Förändringarna som föreslås gäller
              skattefinansierad välfärd. De fall där någon vill starta välfärdsverksamheter
              som finansieras privat i stället för med skattemedel berörs alltså
              inte.
            </seg>
            <seg n="b6280a6b">
              Icke vinstdrivande kooperativa företag och ideellt drivna utövare
              i övrigt ska fortsatt kunna ges offentliga medel för att bedriva
              sin verksamhet på dessa områden, om de driver den utan vinst.
              Vi menar alltså att icke-offentliga aktörer som i dag är verksamma
              även i fortsättningen kan beviljas skattefinansiering om de, utöver
              andra relevanta krav på sådana utförare, bedriver sin verksamhet
              utan vinstsyfte och vinstutdelning samt vid behov övergår till
              en ägarform som säkerställer detta. De som däremot endast är ute
              efter att göra en vinst på skattepengar förlorar i och med våra
              förslag intresset för att verka i dessa sektorer.
            </seg>
            <seg n="df36318b">
              För de verksamheter som tar emot skattemedel ska det inte vara
              tillåtet med vinstuttag i någon form, med undantag för visst överskott
              ungefärligen motsvarande en minskning av värdet på insatt kapital.
              Vänsterpartiet menar att allt överskott ska stanna i verksamheten
              och sparas eller återinvesteras. Därför bör en vinstbegränsning
              införas som innebär att eventuell icke-offentlig verksamhet som
              huvudregel ska bedrivas av aktiebolag med särskild vinstutdelningsbegränsning
              enligt 32 kap. aktiebolagslagen, alternativt av ideella aktörer
              och/eller icke vinstdrivande kooperativ.
            </seg>
            <seg n="cfdb7bfa">
              Lagen om valfrihetssystem, LOV, ger i dag företag rätt att själva
              bestämma var och när de startar vissa verksamheter för skattepengar.
              I enlighet med vad jag här har anfört, herr talman, bör denna
              lag samt berörda delar i skollagen och hälso- och sjukvårdslagen
              upphävas.
            </seg>
          </u>
          <note type="speaker" n="61d6b80d">
            Anf. 142 ANN-CHARLOTTE HAMMAR JOHNSSON (M):
          </note>
          <u who="Q4766168" xml:id="i-d2d65bd366e0c7ae-0" n="c0276637">
            <seg n="f5c05f3f">
              Herr talman! Detta betänkande, kallat Kommunala frågor , spänner
              över de verksamheter som kommuner runt om i vårt avlånga land
              har att hantera. Det man kan konstatera är att det ser väldigt
              olika ut runt om i Sverige. De som styr väljer olika vägar och
              ställer krav på olika vis. Metoder och verktyg används på olika
              sätt. Något kanske inte används alls på vissa ställen, och på
              andra ställen används det frekvent.
            </seg>
            <seg n="c2b73d80">
              Av debatten här i kammaren kan man ibland förledas att tro att
              det är här i detta rum som alla de hur-frågor ska lösas som är
              den dagliga verksamheten och det dagliga arbetet i våra kommuner
              och landsting. Självklart är det inte så, utan det är ute i de
              självbestämmande kommunerna och landstingen, och i verksamheterna,
              detta arbete sker. I våra 290 kommuner och 20 landsting eller
              regioner arbetar människor i verksamheter för att leverera service
              och för att hjälpa och stödja kommuninvånarna. Här spelar det
              också roll hur verksamheter tänker kring sitt uppdrag.
            </seg>
            <seg n="6ee76dea">
              Ett viktigt område vi har debatterat i kammaren ett antal gånger
              är offentlig upphandling. Det finns också en motion om det från
              Vänsterpartiet. Kommuner där upphandlarposten är en viktig funktion
              i en ledningsstrategi har nått långt. Det gör skillnad var i organisationen
              man utför arbete, och hur. Det spelar roll hur man utformar sina
              krav och följer upp sina inköp av varor och tjänster. Kriterierna
              för upphandlingar ska beskriva det man avser att köpa, och detta
              är fullt möjligt så länge man inte ställer krav som går emot lagen.
            </seg>
            <seg n="b36fb684">
              Miljöpartiet har i en motion lyft frågan om ökad bemanning inom
              äldreomsorgen. Socialstyrelsen har i uppdrag att ta fram föreskrifter
              om bemanning på alla särskilda boenden för äldre. Att ta fram
              en vägledning för hur äldreomsorg ska kunna organiseras och bemannas
              utanför demenssjukdom ses över. Det är bra att man tittar på detta,
              men det goda får aldrig bli det dåligas fiende i all välmening.
              Att ställa politiska krav på exakthet i hur arbetet ska läggas
              upp skapar ytterst oflexibilitet, till nackdel för dem den är
              till för. I längden kan det också förhindra och sätta stopp för
              utveckling eftersom verksamheten då inte har möjlighet att hitta
              egna upplägg på lösningar.
            </seg>
            <seg n="561e23ac">
              Det finns ett lärande i verksamheter som är klokt och som skapar
              mervärde för alla. Ett exempel är de två undersköterskor som jobbade
              två och två inne hos den boende till den dagen då den boende sade:
              Det är fasligt vad ni babblar. Det fick dem att haja till och
              inse att de lade tid på varandra i stället för på den boende.
              De beslutade då att gå in en och en till den boende för att ha
              mötet med den boende och inte med varandra. Annan personal säger:
              Inte var det bättre förr, fastän vi var många fler då, och det
              blev inte mer gjort. Så kan det också vara.
            </seg>
            <seg n="c7ef0d6a">
              I en kommun berättar personal om fortbildning som sker gemensamt
              med personal från såväl kommunala som privata utförare. De konstaterar
              att sammansättningen av personal ser olika ut, och man har hittat
              olika vägar för att hitta smarta arbetssätt. Då menar de inte
              att några har mindre personal och andra mer, utan de menar att
              funktionerna ser olika ut och att det är bra att hitta goda vägar
              för att jobba smart för sig själv med stöd och hjälp till de äldre.
              Det är ju det som är målet. Att kunna fundera fritt och möjliggöra
              flexibilitet i verksamheter är viktigt. Det gagnar såväl boende
              som personal. Därför bör man fundera mer än en gång på vad som
              kommer att ske vid införandet av den ena eller den andra åtgärden.
            </seg>
            <seg n="ccb3e719">
              I en motion om vinstutdelning skriver Vänsterpartiet att alla
              skattemedel ska komma välfärdens brukare till godo. Självfallet
              är det så, och därför ska också kvaliteten vara god oavsett utförare.
              Hög kvalitet är en fråga om innehåll och på vilket sätt saker
              görs. Med väl genomtänkta beställningar av omsorg till de äldre
              från såväl offentliga boenden som privata, och med uppföljning,
              når man bra verksamhet gemensamt med smarta lösningar och utveckling
              av verksamhet med den äldre i fokus.
            </seg>
            <seg n="f7f6c306">
              Jag tror inte på ett förbud mot vinster i välfärden, men det
              är tydligt så att det är olagligt att undandra skatt och att detta
              ska motverkas. Detta gäller på alla områden.
            </seg>
            <seg n="fe7ff60b">
              Det som spelar roll är hur man riggar sin verksamhet. Till exempel
              blir det stor skillnad för en äldre person med bistånd hur den
              kommunala hemtjänsten eller den alternativa utföraren, i dagligt
              tal kallad privat utförare, valt att utföra sitt uppdrag. Hur
              hjälpen kommer att fungera är beroende av tänket som finns i verksamheten
              och hos dem som arbetar i verksamheten och levererar tjänsterna.
              Det blir betydligt enklare och mer roligt att arbeta i de organisationer
              som skapar smidighet i beslutsvägar och där människor har möjlighet
              att växa och utvecklas, något som kommer med förtroende och ansvar.
            </seg>
            <seg n="cd4003d8">
              En äldre dam, låt oss kalla henne Greta, som fått ett biståndsbeslut
              för hjälp och stöd vid dusch kan mötas av två helt olika synsätt
              och organisationsformer. I den ena finns det flexibilitet och
              korta beslutsvägar, och i den andra följs en struktur som blir
              byråkratisk och tar tid. I den ena organisationen kommer Greta,
              som gruvat sig länge för att våga fråga om hjälp med sängbäddning
              och inte vill vara till besvär, att få till svar att detta inte
              är möjligt då hennes biståndsbeslut inte omfattar detta. Det kommer
              i sin tur att göra att Greta aldrig mer kommer att våga be om
              detta. Personalen lämnar, och något nytt biståndsbeslut kommer
              Greta inte heller att få. På ett annat ställe kommer personalen
              att säga: Klart, vi fixar det, Greta. Och så får hon hjälpen,
              och personalen går tillbaka och skriver ett förenklat biståndsbeslut
              så att det löser sig med själva insatsen för Greta.
            </seg>
            <seg n="8514076f">
              Det är detta politiken måste arbeta med, det vill säga att ta
              bort byråkrati och fyrkantigheter och göra det enkelt och smart
              att ge hjälp och få hjälp. Det bästa är där Gretas och andras
              välmående ökar och där personalen trivs på jobbet. Detta är frågor
              ute i våra kommuner och landsting, men lösningen är inte att förbjuda
              vinster utan att ställa bra och tydliga krav samt att ha god uppföljning
              på egen och privat verksamhet.
            </seg>
            <seg n="4880f4d6">
              Det pågår ett antal utredningar som ser över ägarprövning vid
              offentligt finansierade välfärdstjänster och vilka krav som kan
              och bör ställas på dem som äger och driver företag inom välfärdssektorn.
              En annan handlar om avknoppning. Kring frågan om avknoppning av
              verksamhet, där det finns en motion i detta ärende, är det såväl
              kommunalrättsligt som EU-rättsligt tydligt vad som gäller vid
              överlåtelse av kommunal verksamhet, det vill säga högsta möjliga
              pris, marknadsmässighet och en god affär.
            </seg>
            <seg n="095692c0">
              Herr talman! Debatten om vinster i välfärden blir ensidig och
              borde i stället handla om att få de bästa möjliga skolorna till
              innehållet för alla, få en god äldreomsorg och sjukvård och vad
              vi vill ha för kvalitet för dem som ska nyttja och för dem som
              arbetar i verksamheten.
            </seg>
            <seg n="2188c255">
              I dag vet vi att människor, enskilda kvinnor och män, har lämnat
              sina arbetsplatser efter att ha försökt driva på med nya idéer
              och tankar. Exempel kan vi hitta runt om i välfärden, där skolor
              är en del. Enskilda lärare har tagit steget över för att driva
              en idé om att det finns smarta sätt att bedriva undervisning som
              gynnar barn och ungdomar men som inte får genomslag i den traditionella
              världen. De har tagit anställning i friskolor, eller så har de
              startat eget. Det kan också vara så att elever som gått igenom
              en utbildning i efterhand på arbetsmarknaden ser att det saknas
              saker och ting i skolan och då funderar på att starta en egen
              skola, med målet att uppnå det man själv aldrig fick.
            </seg>
            <seg n="f772f51a">
              Det spelar roll på vilket sätt saker sker i ett klassrum. Det
              kan vara klassrum vid sidan om varandra, det kan vara två olika
              skolor i en kommun och det kan vara skolor i två olika kommuner.
              Den ena läraren talar om centrala prov och om bättre resultat.
              Den andra läraren talar om för eleverna i augusti i första årskursen
              att de kan, om de bara kämpar och lägger manken till, uppnå målet
              att bli tredjeklassare när det blir sommarlov nästa gång.
            </seg>
            <seg n="99cf82d1">
              Det spelar roll på vilket sätt saker och ting sker och hur motivation,
              stöd och hjälp ges. Innehållet i klassrummet, på boendet och i
              vården är det viktiga, och vi brukar tala om det som kvalitet.
            </seg>
          </u>
          <note n="d351ef00">
            Jag yrkar bifall till förslaget i betänkandet och avslag på motionerna.
          </note>
          <note type="speaker" n="9bc63695">
            Anf. 143 JACOB JOHNSON (V) replik:
          </note>
          <u who="Q5888881" xml:id="i-a49b2dfef78f8aae-7" n="352bdbc7">
            <seg n="e52e7a51">
              Herr talman! Om jag hörde rätt sade Ann-Charlotte Hammar Johnsson
              att alla skattepengar ska komma välfärden till godo, eller något
              liknande. Det kan jag hålla med om. Men hur kan man då tillåta
              vinstuttag av skattepengar? Jag förstår inte hur man kan få ihop
              den tankekedjan.
            </seg>
            <seg n="0800a700">
              I dag har det publicerats en debattartikel i Svenska Dagbladet,
              och jag ska citera: Det svenska skolsystemet är i ett avseende
              närmast unikt extremt i ett internationellt perspektiv. Med undantag
              av ett system som introducerades i Chile under general Pinochets
              styre finns inget annat allmänt finansierat skolväsende som tillåter
              att skolor drivs av privatägda vinstdrivande bolag. En engelsk
              forskare betecknade det svenska systemet som till höger om höger
              och ur brittisk synvinkel så radikalt att det inte ens diskuterades
              under Margaret Thatchers tid som premiärminister.
            </seg>
            <seg n="ed16f31c">
              När man läser detta skulle man kunna tänka sig att det är någon
              till vänster om Vänsterpartiet som har skrivit detta, men det
              är alltså ledamöter i Kungliga Vetenskapsakademien. Deras slutsats
              och rubrik för debattartikeln på Brännpunkt i dag är Sätt stopp
              för vinstuttag i skolan.
            </seg>
            <seg n="f1fb9943">
              Jag undrar med anledning av detta om Ann-Charlotte Hammar Johnsson
              tycker att vi ska titta på de internationella erfarenheterna och
              hur man tillåter till exempel vinstuttag i skolor i andra länder.
              Eller är det så att den svenska modellen är helt unik och så fantastisk
              att man inte behöver ta hänsyn till internationella erfarenheter?
            </seg>
          </u>
          <note type="speaker" n="f43131a8">
            Anf. 144 ANN-CHARLOTTE HAMMAR JOHNSSON (M) replik:
          </note>
          <u who="Q4766168" xml:id="i-d2d65bd366e0c7ae-1" n="c0276637">
            <seg n="8b7bd444">
              Herr talman! Det är väl alltid intressant, Jacob Johnson, att
              titta på vad som försiggår i vår omvärld, och det ska man inte
              sluta med att göra. Vi har ett system där man gör uppföljningar,
              och det gäller att göra uppföljningar i alla verksamheter, oavsett
              om det är kommunala eller om det är en annan myndighet som följer
              upp till exempel skolan. Det finns en hel del god verksamhet som
              har skapat väldigt bra värden i Sverige. Sedan får man se till
              att de dåliga delarna förbättras. Men det innebär inte att man
              ska införa förbud på saker och ting, utan man ska försöka hitta
              förbättringar.
            </seg>
            <seg n="5bb98e58">
              Jag vet inte om Jacob Johnson kan påstå att det i kommunal verksamhet
              alltid är den bästa kvaliteten. Jacob Johnson nämner urholkningen.
              Jag undrar: Vad innebär det? Ja, det är urholkning om pengar försvinner
              på ett extremt sätt någonstans. Men det är också urholkning om
              kommunal verksamhet inte håller kvalitet och man tillför mer och
              med skattemedel hela tiden.
            </seg>
            <seg n="38fcb7b9">
              Det är viktigt att följa upp alla verksamheter och se till att
              man ställer höga krav så att det blir en bra verksamhet, för god
              kvalitet vill vi åt allihop. Det tror jag att vi har ett gemensamt
              värde av.
            </seg>
          </u>
          <note type="speaker" n="8806feee">
            Anf. 145 JACOB JOHNSON (V) replik:
          </note>
          <u who="Q5888881" xml:id="i-a49b2dfef78f8aae-8" n="352bdbc7">
            <seg n="91269bb7">
              Herr talman! Naturligtvis måste man följa upp och utvärdera den
              offentligt drivna verksamheten, till exempel skolor och äldreomsorg.
              Givetvis ska man ställa höga krav. Det är väl inte fel att citera
              en gammal socialdemokratisk socialminister som sade att varje
              inte effektivt använd skattekrona är en stöld från folket eller
              hur det nu var. Naturligtvis måste man använda skattepengarna
              på bästa sätt.
            </seg>
            <seg n="3466139f">
              Jag tycker också att man måste ta till sig det som skrivs på
              Brännpunkt i Svenska Dagbladet i dag och de studier som gjorts.
              Man skriver:
            </seg>
            <seg n="86e51860">
              Vår slutsats är att några tydliga positiva effekter av det fria
              skolvalet på elevernas studieresultat inte har kunnat påvisas;
              möjligen ger ett fritt skolval något bättre resultat för elever
              från resursstarka hem. Säkert är dock att det ger upphov till
              ökad segregation och minskad likvärdighet i skolsystemet. Det
              konstateras vidare att det nuvarande extrema svenska systemet
              kom till utan att man utredde det innan, gjorde konsekvensanalyser,
              följde det med forskning och utvärderade effekterna. Inte förrän
              nu har det tillsatts en utredning.
            </seg>
            <seg n="83209934">
              Jag tycker att det här är mycket allvarligt och har ansett det
              länge. Det är ett tungt inlägg från Kungliga Vetenskapsakademiens
              ledamöter där de så tydligt tar ställning för att man helt enkelt
              bör ta bort skolverksamhet i vinstdrivande syfte därför att det
              har lett fel. De gör jämförelser med andra länder, till exempel
              Nederländerna, USA och Storbritannien där man inte tillåter vinstdrivande
              skolverksamhet. Jag hoppas att Ann-Charlotte Hammar Johnsson och
              hennes partikamrater kan ta till sig detta i framtiden.
            </seg>
          </u>
          <note type="speaker" n="6876ee84">
            Anf. 146 ANN-CHARLOTTE HAMMAR JOHNSSON (M) replik:
          </note>
          <u who="Q4766168" xml:id="i-d2d65bd366e0c7ae-2" n="c0276637">
            <seg n="3e90add8">
              Herr talman! Om den här artikeln hade varit skriven när vi bara
              hade kommunal och offentlig verksamhet, hur hade innehållet då
              sett ut? Vi vet att skolresultaten under väldigt många år inte
              har varit bra i det här landet och att vi har försökt påverka
              dem till det bättre. Då menar jag långt tillbaka i tiden.
            </seg>
            <seg n="988a29c3">
              Redan på 90-talet hade vi en bra läroplan, Lp 94, som talade
              om kreativitet. Däremot har vi haft en skola och ett innehåll
              som har handlat om ett industrisamhälle, och på något sätt sitter
              det kvar i skolsystemet. Då gäller det att tänka om och tänka
              nytt. Det är inte lätt att ändra på det som hände i går till i
              dag, för det tar lite tid även för oss vanliga människor. Oaktat
              vad vi ska göra i morgon, om vi ska ändra ett beteende, behövs
              det i alla organisationer en omställning.
            </seg>
            <seg n="256f815b">
              Jag skulle vilja säga att det finns ett annat bekymmer som inte
              har med vinst att göra, och det är att få skolan framåt på olika
              sätt. Det är en gedigen uppgift. Det finns mycket positivt som
              händer, och jag tycker att man ska ta vara på de positiva exemplen
              som finns såväl i friskolor som i kommunala skolor.
            </seg>
            <seg n="72036eec">
              Det är också så att mycket personal har lämnat verksamhet för
              att gå över till någon annan därför att man har en idé och en
              tanke om att det går att göra på ett annat sätt. Jag tror att
              det handlar om smarta lösningar och att tillvarata barnens intressen,
              de som är uppfödda med ett annat sätt än att bara svara på enkla
              frågor. Som Pippi Långstrump sade på sin tid: Varför frågar fröken
              detta? Vet inte fröken det?
            </seg>
            <seg n="8c0f0c1a">
              Man kan hitta kunskaper på Google, använda Ipads och Iphones.
              Vi har ett annat sätt att se på det. Det tycker jag också att
              man ska titta på och ta in i den här diskussionen.
            </seg>
          </u>
          <note type="speaker" n="8da0ce1d">
            Anf. 147 PIA NILSSON (S) replik:
          </note>
          <u who="Q3370093" xml:id="i-f46d00eee6ff76dc-1" n="52bd1459">
            <seg n="f843fd97">
              Herr talman! Ann-Charlotte Hammar Johnsson nämnde något om att
              det är marknadsmässiga priser som ska gälla just vid avknoppning
              eller försäljning av kommunal verksamhet. Då vill jag fråga: Anser
              Ann-Charlotte Hammar Johnsson att det är marknadsmässigt att sälja
              kommunal hemtjänst för 69 500 kronor som är värd runt 25 miljoner
              kronor? Anser Ann-Charlotte Hammar Johnsson att det är en bra
              affär för skattebetalarna? Och till sist: Anser Ann-Charlotte
              Hammar Johnsson att regelverket är till fyllest?
            </seg>
          </u>
          <note type="speaker" n="cc5c3c99">
            Anf. 148 ANN-CHARLOTTE HAMMAR JOHNSSON (M) replik:
          </note>
          <u who="Q4766168" xml:id="i-d2d65bd366e0c7ae-3" n="c0276637">
            <seg n="1506f694">
              Herr talman! Jag anser att de affärer som görs ska vara affärsmässiga.
              Jag anser att man ska räkna fram bästa möjliga pris och att det
              är det som gäller. Jag tar avstånd från affärer som är dåliga.
              Jag tycker inte att det är okej.
            </seg>
            <seg n="7b60dd7f">
              Pia Nilsson sade i sitt anförande att man satsar på att sälja
              så billigt som möjligt. Jag tycker att det var lite väl lågt.
              Jag skulle tro att de som vill sälja försöker göra den bästa affären,
              så den retoriken tycker jag kanske var lite väl låg. Sedan står
              jag inte alls bakom dåliga affärer, utan jag tycker absolut att
              regelverket ska följas.
            </seg>
            <seg n="460a3804">
              När jag ändå får möjlighet att ställa en fråga till Pia Nilsson
              vill jag fråga hur hon ser på åtgärder i välfärdssektorn med anledning
              av att det i dag finns cementerade strukturer, det vill säga att
              det inte alltid är så att pengar som tillförs en verksamhet kommer
              att ändra på strukturer. Om du har ett nytt hus eller bygger upp
              ett nytt sjukhus till exempel är det ändå samma människor som
              finns där. Det kanske är andra vinster som ska göras då och inte
              bara pengar som ska tillföras.
            </seg>
            <seg n="cc65b1b4">
              Hur ser du på detta med välfärd och vinster?
            </seg>
          </u>
          <note type="speaker" n="09a91a1b">
            Anf. 149 PIA NILSSON (S) replik:
          </note>
          <u who="Q3370093" xml:id="i-f46d00eee6ff76dc-2" n="52bd1459">
            <seg n="80a33a1c">
              Herr talman! Jag koncentrerar mig på den reservation som jag
              yrkade bifall till i anförandet, nämligen den om att införa ett
              investeringsskydd för att undvika utförsäljning till underpriser
              av offentlig verksamhet. Jag väljer att stanna vid det och ställer
              Ann-Charlotte Hammar Johnsson till svars, som ändå representerar
              Alliansen.
            </seg>
            <seg n="c429dae8">
              Ann-Charlotte Hammar Johnsson säger att utförsäljningar ska vila
              på affärsmässiga grunder. Då vill jag ställa frågan igen: Anser
              Ann-Charlotte Hammar Johnsson att det är affärsmässigt att 25
              kommunala förskolor säljs för sammanlagt 3 miljoner kronor, fast
              de är värda upp till 40 miljoner kronor per enhet? Är det en bra
              affär för skattebetalarna? Och anser Ann-Charlotte Hammar Johnsson
              verkligen att regelverket är till fyllest?
            </seg>
          </u>
          <note type="speaker" n="bd42016f">
            Anf. 150 ANN-CHARLOTTE HAMMAR JOHNSSON (M) replik:
          </note>
          <u who="Q4766168" xml:id="i-d2d65bd366e0c7ae-4" n="c0276637">
            <seg n="b182a74c">
              Herr talman! Det finns ett regelverk och en lagstiftning, och
              då ska detta självklart följas. Och jag anser inte att affärer
              som inte har blivit bra är affärsmässiga. Har det blivit för billigt
              har det blivit för billigt, och då får man säga att det är fel.
              Det är mitt svar på det hela, Pia Nilsson.
            </seg>
          </u>
          <note type="speaker" n="1bf1f5cf">
            Anf. 151 EMIL KÄLLSTRÖM (C):
          </note>
          <u who="Q5928457" xml:id="i-fe261921ac91bc36-0" n="ff1ed54c">
            <seg n="fdfab1d4">
              Herr talman! Mitt anförande ska kretsa kring tre självklarheter.
              Ibland måste man tala även om självklarheter, för gör man inte
              det är det risk att de slutar att vara självklarheter.
            </seg>
            <seg n="9146e106">
              Jag tycker att det är självklart att alla kommuner ska ha verktyg
              för att säkra en god välfärd och grundläggande service i stad
              och land i hela Sverige. Jag tycker att det är självklart att
              man i offentlig sektor generellt och på lokal och regional nivå
              ska bli mer innovativa och produktiva. Och jag tycker att det
              självklart att säkra och utöka medborgarnas valfrihet i välfärdstjänsterna,
              detta oavsett skede i livet eller behov.
            </seg>
            <seg n="da5c526b">
              Herr talman! Jag börjar med den första. Det är självklart att
              alla kommuner ska ha verktyg för att säkra en god välfärd och
              grundläggande service i stad och land i hela Sverige.
            </seg>
            <seg n="8cf697f5">
              Från och med den 1 januari 2014 kommer vi att ha ett nytt skatteutjämningssystem
              på plats för våra kommuner och våra landsting. Det är mycket glädjande
              att detta kommer på plats, för det ger våra kommuner långsiktiga
              spelregler att planera verksamheten efter. Centerpartiet har jobbat
              hårt för detta och ser fram emot att det börjar verka runt om
              i Kommunsverige när man nu ska besluta budgetar för nästkommande
              år.
            </seg>
            <seg n="b0ae9aab">
              Det finns också annat som är positivt när det gäller denna självklarhet.
              Kommunsektorn står inför svåra beslut och avvägningar framöver.
              Vi ska värna välfärdens kärna samtidigt som en demografisk utmaning
              står för dörren. Förutom den kommunala skatteutjämningen får kommuner
              och landsting nya verktyg att jobba med, däribland reformerna
              om kommunala skatteutjämningsreserver. Man får större möjligheter
              att rusta sig och samla i ladorna i goda tider för att sedan jämna
              ut intäkterna i sämre tider.
            </seg>
            <seg n="e43cdc41">
              Kommunerna kommer att kunna bygga upp så kallade resultatutjämningsreserver
              inom ramen för det egna kapitalet. De pengar man då lägger undan
              kommer att kunna täcka underskott i en lågkonjunktur. Det här
              började gälla den 1 januari 2013. Också det har varit högt prioriterat
              från Centerpartiets sida. Det här stärker det kommunala självstyret,
              som ju är en central del i tanken om decentralisering och att
              demokrati ska byggas underifrån. Men det handlar också om att
              bygga en mer robust kommun- och landstingssektor.
            </seg>
            <seg n="7f05e8e4">
              Det är självklart att vi i offentlig sektor generellt och på
              lokal och regional nivå ska bli mer produktiva och innovativa.
            </seg>
            <seg n="f96732d3">
              I en ofta citerad rapport hävdade SKL, Sveriges Kommuner och
              Landsting, för några år sedan att fram till år 2035 måste kommunalskatten
              höjas med 13 kronor för att värna den välfärdsnivå som vi nu tar
              för given. I rapporten pekar man själv på brister i exaktheten
              och att detta inte är en fastslagen prognos, men det tecknar ändå
              en bild av att vi har stora utmaningar i att värna den svenska
              välfärden framöver.
            </seg>
            <seg n="7a643a29">
              För mig är det också en självklarhet att vi inte ska höja kommunalskatten
              med 13 kronor fram till år 2035, men då krävs det något annat
              i stället. Jag är helt övertygad om att en väldigt stor del av
              svaret på den här utmaningen är en höjd produktivitet och framför
              allt en ökad innovationsgrad i hela samhället men kanske främst
              i den offentliga sektorn. Här sker det några spännande saker som
              jag skulle vilja tala om.
            </seg>
            <seg n="1a407d9a">
              Innovationsupphandling är någonting som blir mer och mer i ropet
              i Sverige. Det handlar om att man från offentlig sektor upphandlar
              produkter och tjänster som ännu inte finns. Det är egentligen
              inget nytt. Man har från offentligt håll under lång tid stimulerat
              framväxten av produkter som ännu inte lämnat ritbordet. Det må
              vara ett stridsflygplan eller något annat, och det här skulle
              vi kunna utnyttja mycket mer.
            </seg>
            <seg n="c7ed079e">
              Varje år upphandlar offentliga organisationer 450535 miljarder
              kronor. Det är väldigt mycket. Om en del av dessa pengar skulle
              kunna gå till att utmana näringslivet och samhällets aktörer till
              att ta fram de nya tjänster och produkter som kommer att lösa
              välfärdens utmaningar är mycket vunnet.
            </seg>
            <seg n="5d4f3fb5">
              Som sagt är det en hel del på gång här. Vinnova jobbar med att
              ta fram ramar för detta, och inte minst den utredning som ser
              över den offentliga upphandlingen i Sverige aviserar detta. Vi
              har en spännande tid framför oss.
            </seg>
            <seg n="b72ae7db">
              Ser vi ut internationellt kan vi konstatera att i både USA och
              Norge pågår det program för detta. I Norge konstaterar man att
              det här inte bara är en fråga för politiken utan att det handlar
              om, precis som i övrig innovationspolitik, att samhällets olika
              aktörer måste närma sig varandra och jobba tillsammans.
            </seg>
            <seg n="974e6b36">
              När det gäller produktivitetsökning och innovationsgrad skulle
              jag också vilja nämna de öppna jämförelser som sedan en tid tillbaka
              sker, inte minst på SKL:s initiativ.
            </seg>
            <seg n="e79494bf">
              Det finns i Kommunsverige stora skillnader när man mäter hur
              mycket pengar som man lägger in i en verksamhet, till exempel
              skola, förskola, omsorg eller något annat, och vilken kvalitet
              man får ut. Att Sveriges kommuner kan benchmarka sinsemellan och
              den vägen sporra varandra att hitta de bästa lösningarna och bli
              bättre är mycket positivt.
            </seg>
            <seg n="929fd773">
              Herr talman! Min tredje självklarhet har också bäring på innovation
              och nytänk. Det är självklart att säkra och utöka medborgarnas
              valfrihet i välfärdstjänsterna. Det gäller hela livet och alla
              människor. Det anknyter som sagt till produktivitet och innovation
              för att valfrihet, att kunna rösta med fötterna och välja den
              aktör som bäst svarar mot de egna behoven, är en av de starkaste
              drivkrafterna på sikt för att stimulera utveckling. De aktörer
              som är bäst på att introducera nya metoder och produkter är också
              de som får flest nöjda brukare.
            </seg>
            <seg n="b86b1616">
              Jag välkomnar att en utredning nu tittar på hur fler kommuner
              kan öka valfriheten inom välfärdssektorn, inte minst inom äldreomsorg
              och hemtjänst. För Centerpartiet är detta givet. Vi vill se en
              ökad valfrihet i välfärdstjänsterna i hela landet. Vi tycker att
              en lämplig väg att säkra detta är att lagstifta fram det.
            </seg>
            <seg n="9ba38371">
              Många andra partier vacklar tyvärr i detta stöd, inte minst på
              vänsterkanten. Vänsterpartiets representant var mycket tydlig
              i denna debatt. Även Pia Nilsson från Socialdemokraterna har en
              utmaning framför sig i och med den stora striden inom partiet.
              När man har partikamrater som säger festen är slut, nu ska ni
              ut till privata företag som jobbar med att utveckla välfärden
              har man mycket att kämpa för internt.
            </seg>
            <seg n="ffec818f">
              Jag kan förstå att Pia Nilsson inte talar om lagen om valfrihet
              alls utan om den del av välfärdssektorns utveckling som vi alla
              håller med om är negativ, alltså de dåliga privatiseringarna.
            </seg>
            <seg n="f20722bd">
              Valfrihet kan inte vara ett storstadsprivilegium. I alla delar
              av vårt land, i stora och små kommuner, måste vi kunna välja välfärdstjänster.
              Det kommer att bli viktigt inte minst för nya generationer äldre
              och nya generationer föräldrar som vill välja skola och så vidare.
            </seg>
            <seg n="7aa6278c">
              Om det inte blir en självklarhet överallt bygger vi upp högre
              trösklar för att bo i andra delar av landet än de delar där det
              presenteras.
            </seg>
          </u>
          <note type="speaker" n="4362b6d5">
            Anf. 152 ROGER HADDAD (FP):
          </note>
          <u who="Q5781437" xml:id="i-84f674df61516d7b-0" n="851b3ae7">
            <seg n="1ed2eeb4">
              Herr talman! Jag ersätter min kollega Gunnar Andrén som tyvärr
              fick förhinder. Jag börjar med att yrka bifall till utskottets
              förslag och avslag på samtliga motioner. Jag tänker göra några
              nedslag i detta betänkande om kommunala frågor.
            </seg>
            <seg n="1e4f779c">
              Mångfald i välfärden är mycket positivt. Jag tycker att vi ska
              vara tydliga med det. Ytterst handlar det om hur vi använder skattebetalarnas
              pengar lokalt och nationellt.
            </seg>
            <seg n="2edc5530">
              I betänkandet finns ett antal motioner som ifrågasätter vinstutdelning
              i offentlig verksamhet. Här är det fortfarande högst oklart vad
              Socialdemokraterna och Pia Nilsson egentligen tycker. I det särskilda
              yttrandet på s. 29 står det att medlen inte ska läcka ut ur välfärden
              genom vinster till privata företag. Vad detta innebär får Pia
              Nilsson gärna förklara för mig.
            </seg>
            <seg n="a98cb12d">
              Ännu en märklig motion handlar om huruvida vi ska ha alternativ
              över huvud taget. Miljöpartiet ifrågasätter inslaget av alternativ
              och menar att konkurrensupphandling inte har föranlett effektiviseringar
              eller kvalitetsförbättringar i offentlig verksamhet. Det är ett
              felaktigt påstående. Jag vet inte, herr talman, om det bygger
              på ideologisk uppfattning eller felaktiga fakta.
            </seg>
            <seg n="4ff7d052">
              Låt mig ta ett exempel från mitt hemlän Västmanland. Västerås
              stad har till exempel sparat miljontals kronor på att upphandla
              äldreomsorg.
            </seg>
            <seg n="c1353719">
              Det är viktigt med valfrihet i skolan. Vänsterpartisten, som
              tyvärr har lämnat salen, ifrågasatte indirekt rätten till valfrihet
              när det gäller skola.
            </seg>
            <seg n="2d637f9e">
              Vuxenutbildning och svenska för invandrare är utmärkta exempel
              på kommunal konkurrensupphandling. I Västerås har vi fått dubbelt
              så mycket vuxenutbildning för samma pengar. Det skulle vi inte
              ha fått om vi inte hade konkurrensupphandlat.
            </seg>
            <seg n="6e14d7da">
              Det viktiga för oss är kvalitet, vilket betänkandet också lyfter
              upp. Viktigt är också att oseriösa aktörer inte får bedriva verksamhet
              på statens eller kommunens uppdrag. Därför är det bra att Friskolekommittén,
              som har fått ett förlängt uppdrag till den 31 mars, tittar på
              just detta. Man ska inte kunna gå ut på Blocket och sälja tillstånd
              för 4 000 kronor.
            </seg>
            <seg n="b010ca0b">
              Några har varit inne på avknoppningar och så vidare. Jag kan
              nämna Helsingforss stad. Skolborgarrådet Lotta Edholm sade redan
              2008: Utifrån det oklara läget kommer vi inte att tillåta avknoppningar
              av förskolor, grundskolor och gymnasieverksamhet.
            </seg>
            <seg n="7abd5ebb">
              Låt mig ta Västerås som exempel igen. Accessum, med tillgänglighetsguiden,
              är en handikappförening för personer med funktionsnedsättning
              som driver en avknoppad verksamhet. Den blev årets kooperativ
              2009. Ett annat exempel är gräsklippning som fick avslag.
            </seg>
            <seg n="cdb33dee">
              Sådant här ska alltid prövas i demokratisk ordning av lokala
              politiker som är väl insatta, och det vore tråkigt om vi ska förbjuda
              detta härifrån.
            </seg>
            <seg n="2adb8982">
              Herr talman! I betänkandet står en tydlig allianspolitik för
              valfrihet och kvalitet mot en splittrad rödgrön röra.
            </seg>
          </u>
          <note n="42db8b91">
            Överläggningen var härmed avslutad.
          </note>
          <note n="b19bb787">
            19 § Hushållningen med mark- och vattenområden
          </note>
          <note n="566a1717">
            Föredrogs
          </note>
          <note type="speaker" n="3f82ecc2">
            Anf. 153 JAN LINDHOLM (MP):
          </note>
          <u who="Q5956750" xml:id="i-765833c03f6c9fcb-0" n="0c2554cd">
            <seg n="e7e70481">
              Herr talman! När människan tog steget från jägar- och nomadlivet
              över till fasta bosättningar och började samla och odla blev åkermarken
              den centrala källan till välfärd. Vid de bördigaste områdena på
              jorden växte därför de högst stående kulturerna, liksom de girigaste
              erövrarna, sig starka.
            </seg>
            <seg n="7efc91b9">
              Årtusenden av utveckling inom jordbrukssektorn har sedan skapat
              grödor med mångdubbel avkastning liksom odlingsmetoder som nästan
              helt rationaliserat bort behovet av mänsklig arbetskraft. Men
              behovet av åkerjord kvarstår.
            </seg>
            <seg n="821ecf50">
              I betänkande 12 som rör frågor kring hushållning med mark- och
              vattenområden behandlas ett stort antal förslag från riksdagens
              ledamöter. Många av förslagen upprepas år efter år, och utskottet
              väljer därför att vissa år behandla förslagen med så kallad förenklad
              behandling. Det innebär att vi ledamöter avstår från att lyfta
              upp förslagen och skriva reservationstexter till dem. Det betyder
              dock inte att förslagen skulle vara mindre viktiga.
            </seg>
            <seg n="725e90f1">
              Tvärtom kan man hävda att de förslag som årligen återkommer i
              motioner från olika ledamöter kanske är de viktigaste förslagen
              som väcks här i kammaren. Avslagen kan ha många olika orsaker.
              Ibland säger man att tiden inte är mogen. Men varför är den inte
              det i så fall?
            </seg>
            <seg n="ab7875c1">
              Många gånger motiveras avslagen med att det på någon nivå, i
              Regeringskansliet eller kanske i EU:s struktur, pågår ett arbete
              med frågan. I sådana lägen vill inte regeringens företrädare att
              riksdagen föregriper de förslag som man räknar med ska komma.
            </seg>
            <seg n="a1999872">
              Det arbetssättet illustrerar maktförskjutningen från oss folkvalda
              till andra. Man kan självklart anse att det vore rimligt att riksdagen
              har en uppfattning i många av de frågor som exempelvis tas upp
              i detta betänkande. Att riksdagen nästan alltid självmant avstår
              från att uttala en åsikt i väntan på att andra ska bestämma sig
              kastar lite av ett löjets skimmer över oss folkvalda, kan jag
              många gånger tycka.
            </seg>
            <seg n="0c419eb2">
              Med tanke på de omfattande utmaningar som exempelvis infrastrukturen
              för vatten och avlopp står inför, inte minst avseende de effekter
              som det ändrade klimatet beräknas ge, är det ganska märkligt att
              riksdagen inte kan uttala att en nationell översyn av dessa utmaningar
              borde ske.
            </seg>
            <seg n="44f6752a">
              När de grundläggande förutsättningarna för vår överlevnad, tillgång
              till rent vatten och brukbar jordbruksmark, båda är utsatta för
              snabb exploatering och därmed riskerar att utarmas och skadas,
              är det då inte rimligt att riksdagen uttrycker en uppfattning
              kring det? Varför är det så farligt för regeringspartierna oavsett
              vem som har makten att riksdagen exempelvis beslutar att uppdra
              åt regeringen att utreda frågan om åkermarkens ställning som ett
              eventuellt framtida nationellt riksintresse? Man kan undra vad
              det är som gör en sådan fråga så farlig.
            </seg>
            <seg n="9159a9ab">
              Men, herr talman, alla frågor som betänkandet hanterar behandlas
              inte förenklat. En motion berör ett gammalt ämne som vi har hanterat
              ett flertal gånger i utskottet, men den motion som nu är aktuell,
              med sina fyra förslagspunkter, ger ändå frågan lite nya vinklar
              och innebär lite förtydliganden gentemot tidigare. Den motionen
              har utskottet valt att behandla traditionellt.
            </seg>
            <seg n="30bc1821">
              Motionen, som är skriven av två miljöpartister i Helsingfors,
              tar upp situationen för det som kallas nationalstadsparker. Än
              så länge har vi bara en sådan i Sverige, och den ligger här i
              Helsingfors. Men jag vet att en del miljöpartister i Göteborg
              arbetar på att få fram en ansökan om att ett område även där ska
              klassas som nationalstadspark, så förhoppningsvis kan frågan gälla
              fler områden än det aktuella här i Helsingfors.
            </seg>
            <seg n="3bf92317">
              För er som lyssnar på detta i kammaren och inte känner till nationalstadsparken
              i Helsingfors tänkte jag bara berätta att den sträcker sig från
              Ulriksdal norr om Helsingfors österut genom Haga och Brunnsviken
              och söderut ned till och med Djurgården. Det är alltså ett väldigt
              stort parkområde norr om Mälaren.
            </seg>
            <seg n="e9fe6a7e">
              Bakgrunden till motionen och dess fyra förslag är att många människor
              här i Helsingforssområdet anser att nationalstadsparken utsätts
              för ett intrång och en exploatering som inte överensstämmer med
              syftet med att området har status som nationalstadspark. Det kanske
              viktigaste kravet i motionen är att de planer som beslutas för
              hur en sådan park ska förvaltas ska ha rättslig verkan, vilket
              de inte har i dag. I dag fungerar sådana planer mest som någon
              sorts inriktningsdokument.
            </seg>
            <seg n="d89e27e0">
              Viktigt är också, anser man i motionen, att alla de ingrepp både
              i nationalstadsparken och i dess omgivning som kan ha betydelse
              för parkens funktion och dess värden måste utredas genom en så
              kallad miljökonsekvensbeskrivning.
            </seg>
            <seg n="e395f7d8">
              Jag tänkte avstå från att ge mig in i en djupare argumentation
              kring dessa som jag tycker ganska självklara och enkla krav. Det
              beror på att jag är ledamot för Miljöpartiet i Dalarna och rätt
              ofta tycker att debatten här i kammaren är väldigt Helsingforssfixerad.
              Därför känns det nästan lite olustigt att ta kammarens tid i anspråk
              för en sådan här tydlig Helsingforssfråga. Det är inte riktigt
              mitt bord, om man säger så.
            </seg>
            <seg n="6b3ad018">
              Självklart delar jag ändå stockholmarnas oro för att de grönområden
              som finns kvar i stadens närhet blir utsatta för ett växande tryck
              av olika slag. Jag yrkar alltså bifall till reservationen.
            </seg>
            <seg n="ba5bcd8b">
              För mig är emellertid den stora frågan som vi inte har några
              reservationer om men som finns i de motioner som behandlas förenklat
              frågan om mark- och vattenresurser och hur vi i det moderna, urbaniserade
              samhället ser på dem. Det slit-och-släng-tänkande som präglar
              det urbana samhällets framväxt är ett förödande sätt att se på
              resurser, om man skulle applicera det på ekosystemresurser. Vi
              måste faktiskt inse att vi inte kan förbruka de resurserna, utan
              vi måste förvalta dem åt kommande generationer.
            </seg>
            <seg n="c7945e4d">
              Som avslutning, herr talman: Det var länge sedan, men nu tycker
              jag faktiskt att det är dags att jag påminner kammaren om att
              regeringen snarast borde ge Trafikverket i uppdrag att bygga ett
              dubbelspår mellan Falun och Borlänge.
            </seg>
          </u>
          <note type="speaker" n="ca3a6353">
            Anf. 154 EVA BENGTSON SKOGSBERG (M):
          </note>
          <u who="Q4938111" xml:id="i-cf16cb796c29a60a-0" n="b24dc726">
            <seg n="fa9a64c0">
              Herr talman! I betänkande CU12, Hushållning med mark- och vattenområden
              , behandlas merparten av motionerna i förenklad ordning, eftersom
              vi redan tidigare under mandatperioden har tagit ställning till
              dessa eller likvärdiga motioner.
            </seg>
            <seg n="521666f8">
              Dem vi nu har tagit upp till behandling är dels två motionsyrkanden
              om allmänna vattentjänster, dels en motion om förbättrat skydd
              för nationalstadsparker.
            </seg>
            <seg n="da7a1e34">
              Kommunerna har långtgående skyldighet att ordna vattenförsörjning
              och avlopp i befintlig eller blivande bebyggelse genom att tillhandhålla
              en allmän VA-anläggning med bland annat vattenverk, vattenreservoarer,
              avloppsreningsverk, pumpstationer och olika ledningsnät. De ska
              drivas med god hushållning av naturresurser och uppfylla krav
              med hänsyn till skyddet för människors hälsa och miljön.
            </seg>
            <seg n="180d7867">
              Vattenprisutredningen, som på uppdrag av regeringen har utrett
              vilka styrmedel som kan förbättra vattenkvaliteten, har lämnat
              ett antal förslag som nu bereds inom Regeringskansliet. Motionärerna
              och utskottet är av samma mening som utredningen beträffande de
              förslag som utredningen har lagt fram. Vi avvaktar därför det
              pågående beredningsarbetet.
            </seg>
            <seg n="b1e92801">
              Den ytterligare motion som vi har behandlat i utskottet gäller
              förbättrat skydd för nationalstadsparker.
            </seg>
            <seg n="1900938c">
              Som Jan Lindholm just sade har vi en enda nationalstadspark,
              i Helsingfors. Det är världens första i sitt slag. Den sträcker
              sig från Sörentorp och Ulriksdal i norr till Djurgården i söder,
              från Skeppsholmen i väster till Fjäderholmarna i öster. Jag tror
              att den är på 27 kvadratkilometer. Vi ska vara otroligt stolta
              över att vi har denna ekopark. Det gröna perspektivet ska understrykas.
              Det är viktigt att säkerställa grönområden i våra storstäder.
              Behovet av grönområden förtydligas också i den nya plan- och bygglagen.
            </seg>
            <seg n="f07adc83">
              För att skydda just denna ekopark i olika avseenden finns en
              omfattande rättslig reglering och olika plan- och styrdokument
              som rör vården och utvecklingen av parken. Länsstyrelsen i Helsingfors
              har nyligen antagit en vård- och utvecklingsplan som även om den
              inte är rättsligt bindande ska ge en samlad bild av de mål och
              riktlinjer som finns. Den ska även fungera som ett stöd för skötsel
              och förvaltning, samtidigt som den ger ett underlag för uppsikten
              över utvecklingen av parkens värden.
            </seg>
            <seg n="b618c266">
              Utskottet är inte berett att föreslå ytterligare initiativ från
              riksdagen i den frågan, inte heller när det gäller frågan om miljökonsekvensbeskrivningar.
              Här har EU-kommissionen nyligen lämnat ett förslag till ändring.
              Utskottet anser att vi bör avvakta det arbete som pågår i EU.
            </seg>
          </u>
          <note n="bc2594f1">
            Herr talman! Avslutningsvis vill jag yrka bifall till utskottets
            förslag och avslag på reservationen.
          </note>
          <note type="speaker" n="78e70a79">
            Anf. 155 KEW NORDQVIST (MP):
          </note>
          <u who="Q6015942" xml:id="i-9d7f695169ac7f7b-0" n="59457fcd">
            <seg n="9c052e1b">
              Herr talman! Först vill jag tacka för att jag har fått tillfälle
              att komma till civilutskottets debatt för att argumentera för
              min motion Gör åkermarken till ett riksintresse .
            </seg>
            <seg n="9254be48">
              Jag har under 25 år varit ekobonde i Småland med mjölkproduktion.
              Det kanske delvis förklarar min vördnad för jorden. Sambandet
              mellan jord, växtlighet och människa står helt klart åtminstone
              för mig och inga växter utan fotosyntes. Därför är våra åkrar
              ingenting mindre än gigantiska solfångare. Den enda tillväxt som
              sker på vår jord är den som fotosyntesen skapar. Man kan också
              lägga till kosmiskt damm.
            </seg>
            <seg n="97d03896">
              Med detta i minnet kommer jag in på själva åkermarken. Runt jordklotet
              finns en mycket tunn hinna, en absolut livgivande hinna. Vi kallar
              den matjord. I marken finns mikroorganismer som lever av förna,
              det vill säga döda, inte helt nedbrutna växtdelar. Av detta bildas
              en relativt stabil fraktion, humus, som består till mer än hälften
              av kol. Därför är ökad humusbildning i åkerjorden ett viktigt
              bidrag i kampen mot klimatförändringar. Snacka om ekosystemtjänster!
            </seg>
            <seg n="6418b6a3">
              Åkerjorden ska naturligtvis i första hand förse mänskligheten
              med mat. Möjligtvis skulle man kunna använda åkrar till energiproduktion
              också.
            </seg>
            <seg n="174623ad">
              Vi noterar att jordens befolkning ökar och att jordens bördigaste
              åkerarealer minskar, för att bytas ut mot mindre bördiga nyodlingar
              av till exempel regnskog. Europas jordar är geologiskt sett unga
              och bördiga. Det ger oss ett alldeles särskilt ansvar. Åkerarealen
              per capita minskar alltså och tappar i bördighet.
            </seg>
            <seg n="b497729b">
              I denna situation försvinner prima åkerjord för alltid och exploateras
              irreversibelt för att asfalteras eller bebyggas. Det sker inte
              bara i Sverige utan runt om på jorden.
            </seg>
            <seg n="e9b7c702">
              I Sverige kan vi än så länge välja att låta andra länder producera
              mat och foder på sin åkermark åt oss. Man uppskattar att ungefär
              att det är ungefär 800 000 hektar i så kallad skuggareal. Det
              ökar vår sårbarhet, och för tillfället har vi råd. Bland annat
              av nämnda skäl anser jag att Sverige ska öka självförsörjningsgraden
              av livsmedel, och då behövs åkermark.
            </seg>
            <seg n="75d367c6">
              När det gäller bevarandet av åkermark har vår generation ett
              odiskutabelt ansvar att överlämna förutsättningar för kommande
              generationer att föda sig. När tillgången till billig fossil energi
              sinar och blir en bister realitet kommer helt andra krav att ställas
              på samhället och på vår livsmedelsförsörjning.
            </seg>
            <seg n="7a45d2c1">
              Det går då inte heller att lita till import från andra länder
              och från deras åkermark, utan vi i Sverige måste förlita oss på
              egna resurser. Då återkommer åkermarkens absolut centrala betydelse.
            </seg>
            <seg n="a7ed5e99">
              Herr talman! I det skenet är värnet av åkermarken av absolut
              fundamental betydelse. Skyddet som finns i dag finns dels i plan-
              och bygglagen, dels i miljöbalken. Men det skyddet har visat sig
              otillräckligt. Jordbrukets intressen väger lätt mot parkeringsplatser.
              Därför anser jag att den svenska åkermarken måste klassas som
              riksintresse.
            </seg>
            <seg n="259ad7d9">
              Tyvärr finns det de i detta hus som har en linje här och en annan
              ute i samhällsdebatten. Titta gärna på Den goda jordens hemsida.
              Var och en får välja vilken etikett man vill ha för detta.
            </seg>
            <seg n="82fefbb5">
              Jag uppmanar de av er här som sympatiserar med mitt förslag och
              vill bli ihågkomna i historieboken: Tryck på gillaknappen! Med
              det, herr talman, tackar jag för mig.
            </seg>
          </u>
          <note n="9db6ac2f">
            I detta anförande instämde Jan Lindholm (MP).
          </note>
          <note n="42db8b91">
            Överläggningen var härmed avslutad.
          </note>
          <note n="6e51955f">
            20 § Vuxenutbildning
          </note>
          <note n="566a1717">
            Föredrogs
          </note>
          <note type="speaker" n="f9d912fb">
            Anf. 156 GUNILLA SVANTORP (S):
          </note>
          <u who="Q4981396" xml:id="i-6ea076bac2a59bdb-0" n="20cb416c">
            <seg n="9d334880">
              Herr talman! I dag ska vi debattera de motioner som kommit in
              under den allmänna motionstiden som rör vuxenutbildning. Självklart
              står jag bakom alla våra reservationer, men för tids vinnande
              yrkar jag bifall till reservationerna 1 och 5.
            </seg>
            <seg n="a508ce9e">
              Herr talman! Ibland är det inte så lätt det där med ny teknik.
              Jag har kämpat under några veckor nu för att lämna papperstidningen
              och gå över till e-tidning, och det är inte utan att jag ibland
              saknar det där med att vända blad på det riktiga sättet. Men på
              söndagarna köper jag DN och blir lite gammalmodig. Så gjorde jag
              också i söndags.
            </seg>
            <seg n="8154c466">
              Jag vet inte hur många av er som läste DN:s söndagsbilaga och
              reportaget om de människor som hamnat i fas 3. Om ni inte läst
              det, så gör det. I reportaget fick vi följa några människor som
              hamnat i fas 3. En av deltagarna, Bengt, frågade sin handledare
              på Arbetsförmedlingen om han fick gå en utbildning. Då säger de:
              Du är inte prio för utbildning. Bengt borde självklart ha varit
              en av dem som hört till målgruppen eftersom han var en av dem
              som fått minst utbildning.
            </seg>
            <seg n="73a68ad3">
              En annan av deltagarna, Charlotte, ville gå en kurs i webbkunskap
              och bemöttes med ett skratt och orden: Vet du inte att det kostar
              pengar?. Det är ovärdigt Sverige och ett slöseri utan dess like
              med människor och deras kompetens att inte satsa på att fylla
              på utbildning för dem som ber om det och som är motiverade.
            </seg>
            <seg n="6f0f7f0c">
              Ofta beskylls vi socialdemokrater för att vara systemkramare,
              men jag skulle vilja påstå att det är precis tvärtom. Det är Moderaterna
              med stöd av de tre mindre kamraterna som in i väggen försvarar
              ett system som visat sig vara inhumant och som dessutom inte på
              något sätt leder till en arbetslinje.
            </seg>
            <seg n="1ba2df35">
              Vi socialdemokrater ser vuxenutbildning som en möjlighet till
              personlig utveckling. Utbildning och bildning öppnar för vidare
              studier och för att vara en kritisk samhällsmedborgare.
            </seg>
            <seg n="6aa2b49d">
              Vi ser också vuxenutbildningens viktiga roll i att erbjuda utbildning
              och bildning som svarar mot arbetsmarknadens och näringslivets
              behov. Den är en motor för kompetensutveckling för vuxnas lärande
              i arbetssituationer då människor ständigt både i arbetslivet och
              i sitt personliga liv i dag behöver fylla på och lära nytt.
            </seg>
            <seg n="cdbb0292">
              Se bara till detta med att lära sig läsa e-tidning i stället
              för att vända blad i en papperstidning. Än är det inte en nödvändig
              kompetens. Men ingen vet vad som händer i framtiden. Snart kanske
              man måste ha it-kompetens för att läsa en dagstidning. Då kan
              vi inte stänga ute människor från den kunskapen.
            </seg>
            <seg n="46e147ab">
              Herr talman! Vi har flera stora utmaningar i Sverige i dag. Vi
              har över 800 000 människor som slutade gå i skolan efter grundskolan.
              De människorna lever i dag i en risksituation eftersom det är
              deras jobb som kommer att försvinna först av alla.
            </seg>
            <seg n="90acb331">
              De människorna hör jag sällan mina politiska motståndare tala
              om. Många av dessa är dessutom i arbetsför ålder. De är i högsta
              grad viktiga personer för den framtida kompetensförsörjningen
              nu när vi är mitt i den stora pensioneringen av alla 40-talister.
            </seg>
            <seg n="f2cad1e0">
              Herr talman! Det kan inte vara så att människor ska behöva bli
              arbetslösa bara för att deras jobb förändras och de inte får den
              kompetensutveckling som behövs för att de ska klara av de nya
              kraven.
            </seg>
            <seg n="9e7e0fa4">
              En annan stor utmaning är självklart de över 400 000 arbetslösa
              i vårt land. Det som gör att vi alla förstår att regeringens politik
              inte fungerar är att långtidsarbetslösheten ökar.
            </seg>
            <seg n="de43b6ef">
              År 2006 hade vi 26 000 personer som hade varit arbetslösa i mer
              än två år. I dag har den siffran tredubblats. Där ser vi regeringens
              första beslut och resultatet av det. Det var att skära ned vuxenutbildningen
              så ofantligt mycket som man gjorde de första åren samt att ta
              bort 7 000 platser inom arbetsmarknadsutbildningarna.
            </seg>
            <seg n="ef23de1d">
              I stället för att ge människor nya möjligheter i livet har man
              skapat ett inlåsningssystem som fas 3 där människor göms undan.
              Vi måste ha en vuxenutbildning som ser positivt på människors
              vilja till omskolning och som inte har några stängda dörrar beroende
              på tidigare gjorda val.
            </seg>
            <seg n="8c71095d">
              För mig som folkbildare är det också väldigt viktigt att man
              har rätt att bilda och utveckla sig till något som inte är bestämt
              av andra eller på förhand givet. Bildning och kunskap skapas i
              mötet mellan olika erfarenheter och mellan det bekanta och det
              obekanta. Det livslånga lärandet handlar helt enkelt om att kunna
              förverkliga de möjligheter som vi bär inom oss.
            </seg>
            <seg n="7d3e5ce7">
              I hur många år som helst har vi talat om vikten av validering,
              men det händer väldigt lite. Vi är alldeles för dåliga på att
              ta till vara människors tidigare gjorda erfarenheter och omvandla
              dem till något som går att jämföra med en formell utbildning.
            </seg>
            <seg n="7c6a0e9b">
              Särskilt viktigt är det att skapa ett nationellt valideringssystem
              så att till exempel de som kommer hit till Sverige från andra
              länder med många gånger hög kompetens i bagaget slipper att börja
              om från noll. Sådant slöseri har vi bara inte tid med.
            </seg>
            <seg n="e116ee51">
              Över huvud taget är utbildning för invandrare ett lågprioriterat
              område. Det måste vi ändra på. Alltför ofta får vi läsa rapporter
              som säger att människor får läsa om det de redan kan. Dessutom
              måste de lärare som ska undervisa i svenska som andraspråk ha
              en hög kompetens. Vi menar att behörighetskraven är för lågt satta.
            </seg>
            <seg n="76a19ef1">
              När jag åkte tåg hit i går morse läste jag en bok om att växla
              karriär. Två av dem som beskrivs i boken är före detta Saab-anställda.
              De kom ut i arbetslivet när det knappt behövdes en gymnasieutbildning
              för att få anställning. Efter det har de skaffat sig avancerad
              industriell kompetens genom internutbildningar.
            </seg>
            <seg n="a5cb1005">
              Det har varit bra utbildningar, men tyvärr utan några som helst
              formella papper att visa upp. I avsaknad av ett valideringssystem
              som skulle kunna ge dem det menar de att verkligheten i dag ser
              annorlunda ut. Därför ger de båda ett gemensamt råd i boken till
              nästa generation: Skaffa dig en riktig utbildning.
            </seg>
            <seg n="91aa358f">
              Herr talman! Det rådet behöver vi ta fasta på, och vi ska garantera
              att det finns utbildningsplatser i sådan omfattning att man kan
              lära mer, lära om och lära nytt.
            </seg>
          </u>
          <note type="speaker" n="1ec423f1">
            Anf. 157 PETER RÅDBERG (MP):
          </note>
          <u who="Q6086370" xml:id="i-bf72ef53547d757d-0" n="b0d989af">
            <seg n="a21252ad">
              Herr talman! I förrgår presenterade regeringen sin framtidskommission.
              En av Fredrik Reinfeldts slutsatser var att vi behöver ta in fler
              invandrare för att kunna lösa framtidens utmaningar på arbetsmarknaden.
              Orsaken var enligt statsministern att vi går in i arbetslivet
              senare samtidigt som vi lever längre. Allt detta är naturligtvis
              positivt.
            </seg>
            <seg n="ebc3a7ff">
              Men enligt honom går ekvationen inte ihop. Allt färre ska försörja
              allt fler. Sverige kommer framöver att behöva fler människor på
              arbetsmarknaden och inte färre. Därför blev Fredrik Reinfeldts
              slutsats att vi bland annat behöver ta in fler människor från
              andra delar av världen för att klara de framtida utmaningarna.
              Jag håller med statsministern till hundra procent på den punkten.
            </seg>
            <seg n="5425fe9c">
              Ett problem som uppstår med denna insikt är att vi också måste
              se till att både de som kommer in till vårt land och våra svenska
              ungdomar som redan bor här får en utbildning som håller för de
              nya utmaningarna. Sverige är en del av den växande globaliseringen.
              Globaliseringen är redan här. Den kommer att fortsätta med oförminskad
              kraft, vilket innebär att konkurrensen kommer att ställa högre
              krav på vårt näringsliv och den svenska arbetsmarknaden.
            </seg>
            <seg n="ddc226e8">
              Vi måste därför ständigt uppgradera vår kompetens om Sverige
              inte ska halka efter. Det gäller de nya svenskarna som kommer
              till oss men även de ungdomar och andra människor som redan bor
              här. Här är utbildning nyckeln till om Sverige ska lyckas hänga
              med i globaliseringen.
            </seg>
            <seg n="f66ef1c4">
              Herr talman! En stor del av människorna i arbetsför ålder saknar
              i dag gymnasieutbildning. Var fjärde gymnasieelev hoppar av skolan
              helt och hållet eller lämnar den med stora luckor i betyget. Många
              av dem skulle ha klarat studierna om skolan hade visat lite mer
              engagemang, hävdar Sveriges Kommuner och Landsting.
            </seg>
            <seg n="8fcdb423">
              Tiotusentals ungdomar i varje årskull klarar alltså inte gymnasieskolan.
              En tredjedel saknar slutbetyg efter tre år. En del av dem slutför
              skolan under det fjärde året. Men kvar finns en fjärdedel som
              aldrig fullföljer sina studier. Antingen har de hoppat av helt
              och hållet eller stannat kvar i skolan med dåligt resultat. Detta
              är ett gigantiskt problem som vi står inför. Det är naturligtvis
              en katastrof för den enskilde individen som inte kan fullgöra
              sin skolgång, och det medför en ovisshet inför framtiden. Men
              det är också ett gigantiskt slöseri med resurser från statens
              sida.
            </seg>
            <seg n="03477893">
              Lyckoforskningen är i dag ganska omfattande. Forskningen har
              visat att de individer som har en högre utbildning också begår
              färre brott, ser mer positivt på framtiden och allmänt har en
              mer positiv syn på livet. Det är med andra ord ekonomiskt lönsamt
              att satsa på utbildning både för den enskilde individen och för
              samhället i stort. Ytterst handlar det om att Sverige ska klara
              konkurrensen framdeles, och i det sammanhanget är utbildning A
              och O.
            </seg>
            <seg n="e3862e26">
              Herr talman! Visioner och vackra ord är en sak. Verkligheten
              är någonting annat. Jag kan ta ett exempel. I dagsläget utbildar
              Botkyrka endast 20 procent av dem som saknar gymnasiekompetens.
              Botkyrkas mål är inte 100 procent; det är 25 procent. Så ser verkligheten
              ut. Inte ens våra politiker ute i landet har en hundraprocentig
              målsättning för att alla våra ungdomar ska få gymnasiebehörighet.
              Regeringen är uppenbarligen nöjd med denna situation.
            </seg>
            <seg n="daeab903">
              Alla vet att gymnasiekompetens är grundkravet på svensk arbetsmarknad.
              Färre arbetstillfällen skapas för lågutbildade. Personer med lägre
              utbildning är de som först förlorar sina arbeten när en kris slår
              till.
            </seg>
            <seg n="d25f54eb">
              Barnen har rätt till goda kunskaper såväl i svenska språket som
              i sitt modersmål, i de fall det inte är svenska. Miljöpartiet
              anser att eleverna måste få undervisning både i modersmål och
              svenska som andraspråk. I flera skolor får eleverna antingen eller,
              vilket inte är effektivt. Språkforskningen visar att parallella
              processer är viktiga för att eleven ska utveckla både kunskapsinnehåll
              och språkbehärskning.
            </seg>
            <seg n="bb526290">
              Miljöpartiet anser också att modersmålsundervisning måste prioriteras
              och i större utsträckning erbjudas under ordinarie skoltid. I
              grundskoleförordningen finns en begränsning som säger att elever
              har rätt till modersmålsundervisning i högst sju år. Det är en
              begränsning som Miljöpartiet vill ta bort, vilket även Skolverket
              har rekommenderat. Självklart ska elever som så önskar kunna fördjupa
              sina kunskaper i modersmålet även efter att ha studerat i sju
              år. Det är viktigt att satsa på modersmål redan i förskolan och
              annan pedagogisk barnomsorg. Det är i förskoleåldern som språkutvecklingen
              är som mest intensiv. Barn som har goda kunskaper i sitt modersmål
              har bättre förutsättningar att lära sig ytterligare ett språk
              lite senare i livet. På så vis gynnas även kunskapsutvecklingen
              i det svenska språket av en satsning på modersmål.
            </seg>
            <seg n="cbd10e2e">
              Sfi är en rättighet som ska lägga grunden för alla nyanländas
              kunskaper i svenska. Det är en viktig faktor för framgångsrik
              etablering på den svenska arbetsmarknaden. Utbildning och kunskaper
              i svenska är också en förutsättning för ett aktivt utövande av
              medborgarskap och kan vara avgörande för individens sociala etablering.
            </seg>
            <seg n="a473e52c">
              Trots det stora antalet elever och den samhälleliga betydelsen
              av sfi är det politiska engagemanget lågt och resurserna sämre
              än i andra skolformer. Det har lett till att sfi har låg status
              som skolform och har haft svårare att attrahera behöriga lärare.
              Skolinspektionen skriver lite diplomatiskt: Att vara lärare i
              sfi kräver en särskild kompetens och förmåga till flexibilitet.
              I kommunerna är det däremot sällan uttryckt att denna grupp av
              lärare är föremål för särskilda satsningar.
            </seg>
            <seg n="b6fb48ce">
              Miljöpartiet anser att en av huvudanledningarna till kvalitetsbristerna
              inom sfi är att det är en underfinansierad skolform. Vi vill tillföra
              mer resurser till sfi. Mer resurser innebär mindre grupper, fler
              lärare, kompetensutveckling för lärare och administration och
              andra insatser som höjer kvaliteten. De resurser som i dag satsas
              på den ineffektiva sfi-bonusen ska ges direkt till verksamheten
              i stället.
            </seg>
          </u>
          <note n="071fd8ce">
            Med detta, herr talman, yrkar jag bifall till reservationerna
            5 och 7.
          </note>
          <note type="speaker" n="e30b2373">
            Anf. 158 WIWI-ANNE JOHANSSON (V):
          </note>
          <u who="Q4957112" xml:id="i-9f1681df24b15903-0" n="4309998e">
            <seg n="bddd69ea">
              Herr talman! Svenska är världens lättaste språk. Jag fattar inte
              varför inte alla talar det. Det sade min gamle farfar när hans
              svärson som var italiensk-amerikan kom på besök från Kalifornien
              och inte helt oväntat inte kunde tala detta i farfars öron världens
              lättaste språk.
            </seg>
            <seg n="0a15878c">
              Farfar sade det med glimten i ögat, men det verkar som om vi
              ibland glömmer bort att det inte är världens lättaste språk. Det
              finns inte något världens lättaste språk att lära sig. Det beror
              förstås på vem du är, från vilket språkområde du kommer, om du
              alls kan skriva, om du har någon att tala det nya språket med
              förutom under lektionstid, hur gammal du är och vilken utbildning
              du har i botten, bland annat.
            </seg>
            <seg n="36ba971a">
              Fru talman! Jag vill lyfta upp sfi, svenska för invandrare, som
              jag tycker är en viktig del av vuxenundervisningen. Ett första
              steg till att klara sin egen försörjning är att lära sig språket.
              Men språket är också en förutsättning för att aktivt kunna, våga
              och vilja delta i samhället. För att det ska kunna ske behövs
              en tydligare individualisering och fler undervisningstimmar per
              vecka. Sfi ska kunna läsas i kombination med praktik, arbetslivsorientering,
              validering, annan utbildning eller arbete.
            </seg>
            <seg n="c9b402cf">
              Fru talman! Det är inte sfi-bonus extra pengar som gör om man
              lär sig svenska snabbt och lätt. Det har förstås med helt andra
              saker att göra, som jag sade inledningsvis. Och det visar sig
              mycket riktigt att de som får sfi-bonus är de som är högutbildade,
              de som kommer från vårt språkområde och de som har någon att tala
              svenska med. För den som är analfabet och inte har någon att tala
              svenska med tar det lika lång tid med som utan sfi-bonus.
            </seg>
            <seg n="13329316">
              Vi är mycket kritiska till regeringens syn på sfi. Vi menar att
              den bygger på osanna antaganden om att sfi-studerande bara sitter
              av tiden för att kunna bli försörjda. Men varken treårsbegränsning
              eller sfi-bonus tar hänsyn till de olika förkunskaper som människor
              som kommer hit har. En del är som sagt analfabeter, och andra
              är mycket högutbildade. Det är den enskilda studeranden som lastas
              för den otillräckliga kvaliteten på undervisningen.
            </seg>
            <seg n="4990ba7d">
              För att stärka kvaliteten i sfi ska vi, precis som vi gör i den
              ordinarie skolan, ställa krav på att sfi-lärarna är behöriga.
              Vi vill också att det ska bli möjligt att utbilda sig till sfi-lärare
              som ett spår i lärarutbildningen eller på egen utbildning. Det
              måste förstås också finnas en möjlighet för sfi-lärare att skaffa
              sig specialkompetens för att undervisa analfabeter.
            </seg>
            <seg n="95ef6741">
              Vänsterpartiet vill ha fler undervisningstimmar per vecka. Sfi
              ska kunna läsas i kombination med praktik, arbetslivsorientering,
              validering, annan utbildning eller arbete. Det behövs fler lärarledda
              timmar, och sfi med yrkesinriktning bör utvecklas.
            </seg>
            <seg n="f1309378">
              Fru talman! Vi vet alla, inte minst genom egna erfarenheter,
              hur mycket en lärare betydde för hur lätt vi lärde oss olika ämnen
              i skolan. En engagerad och kunnig pedagog fick oss att lyfta,
              och en opedagogisk lärare i matte, svenska eller historia sänkte
              kanske intresset för ämnet till noll. Det gäller naturligtvis
              även när vuxna ska lära sig nya saker, nya språk till exempel.
              Därför är det mycket bekymmersamt att en stor del av lärarna i
              sfi saknar behörighet i vuxenpedagogik och att två tredjedelar
              av lärarna saknar kunskaper i svenska som andra språk.
            </seg>
            <seg n="ae704b75">
              Fru talman! Vi behöver därför stärka lärarnas kompetens när det
              gäller svenska för invandrare, och vi föreslår tre viktiga saker
              som måste göras.
            </seg>
            <seg n="d38c6927">
              För det första måste det bli möjligt att utbilda sig till sfi-lärare
              som ett spår i lärarutbildningen eller rentav på en egen utbildning.
            </seg>
            <seg n="1ea8cc41">
              För det andra behöver vi satsa på vidareutbildning av de lärare
              som redan i dag arbetar med sfi-undervisning.
            </seg>
            <seg n="5c3736cd">
              För det tredje behöver vi tydligare specificera vilken behörighet
              som krävs för att undervisa i svenska för invandrare.
            </seg>
            <seg n="ff3fe948">
              Det är också helt nödvändigt att se över ekonomin för dem som
              läser sfi. Eftersom timersättningen för vuxna som deltar i sfi-undervisning
              har tagits bort tvingas många att välja bort svenskundervisning
              av ekonomiska skäl. Det är mycket olyckligt.
            </seg>
            <seg n="044315bd">
              Fru talman! Samhället förändras allt snabbare, och i ett snabbt
              föränderligt samhälle ska alla ha rätt till återkommande utbildning.
              Det är därför som vuxenutbildningen är så viktig.
            </seg>
            <seg n="3147c021">
              Vi har i dagsläget en ungdomsarbetslöshet på mer än 25 procent,
              26,4 procent noga räknat enligt Statistiska centralbyrån, SCB,
              för en månad sedan. Utbildningspolitiken har en central roll för
              att bekämpa arbetslösheten och öka konkurrenskraften i framtiden
              genom höjd kunskap och kvalitet. Vi vill därför satsa på fler
              utbildningsplatser för att öka såväl sysselsättningen som människors
              kunskaper.
            </seg>
            <seg n="c9ad8a51">
              Många som i dag är arbetslösa saknar grundläggande utbildning
              från grund- eller gymnasieskola. Det är 40 procent av de arbetslösa
              under 35 år som saknar gymnasieutbildning. Så såg det inte ut
              tidigare. Tidigare var de äldre klart överrepresenterade. Samtidigt
              vet vi att det krävs minst gymnasieutbildning för att få ett arbete,
              och det är också nödvändigt för att kunna vidareutbilda sig på
              yrkeshögskola eller universitet. En gymnasieexamen eller motsvarande
              har med andra ord blivit en nödvändig förutsättning för att man
              ska kunna etablera sig på arbetsmarknaden och i samhället.
            </seg>
            <seg n="b52c3857">
              Fru talman! Vänsterpartiet satsar rejäla resurser på de unga
              som inte har fått gymnasiekompetens, och vi föreslår riktade insatser
              till dem som inte kan få en vidareutbildning i arbetslivet. Vi
              beklagar att den nya gymnasieskolan har sänkt ambitionsnivån på
              yrkesprogrammen. Kraven på kunskap i svenska och engelska är lägre,
              och utbildningarna ger inte längre automatisk behörighet till
              högskola. Vi menar att det är helt fel väg att gå. Vi menar att
              det är fler, inte färre, som måste få de kunskaper som är så viktiga
              både för individens framtid och för landets framtid. För att ge
              fler människor ökad frihet och verkliga valmöjligheter på arbetsmarknaden
              vill Vänsterpartiet införa en rätt att läsa in gymnasieskolan
              inom vuxenutbildningen. Det ska man kunna göra inom den kommunala
              vuxenutbildningen eller på folkhögskola.
            </seg>
            <seg n="7b266a77">
              Den globala finanskrisen har gjort att fler har börjat studera.
              Det gäller även vuxenutbildningen. Antalet heltidsstuderande på
              komvux har ökat med ungefär 15 procent de senaste åren. Men det
              är fortfarande långt kvar till det antal platser som fanns innan
              högerregeringen skar ned vuxenutbildningen med en tredjedel. De
              extra anslag som kommunerna har fått de senaste åren har inte
              kompenserat för de förlorade studieplatserna. En rätt till gymnasieutbildning
              gör att det kommer att behövas fler studieplatser inom vuxenutbildningen.
              Det har Vänsterpartiet förslag på.
            </seg>
            <seg n="ca1ca4be">
              Fru talman! Med detta sagt yrkar jag bifall till reservationerna
              5 och 8.
            </seg>
          </u>
          <note type="speaker" n="32767e00">
            Anf. 159 JAN ERICSON (M):
          </note>
          <u who="Q1681740" xml:id="i-15464f9a9c7568bb-0" n="3520a3b2">
            <seg n="6374d64d">
              Fru talman! För omväxlings skull och för att spara lite tid ska
              jag börja med några repliker. Det är väldigt praktiskt, tycker
              jag.
            </seg>
            <seg n="b41f457d">
              Gunilla Svantorp talade om några saker som jag inte kan låta
              stå oemotsagda. Hon påpekade bland annat att antalet långtidsarbetslösa
              har blivit tre gånger högre. Ja, det stämmer om man bara räknar
              dem som syns i arbetslöshetsstatistiken. Men var fanns de här
              personerna tidigare? Jo, ni gömde dem i sjukskrivningar, Gunilla
              Svantorp. Det är därför som de inte syntes tidigare. Nu syns de.
            </seg>
            <seg n="eb0272d3">
              Sedan talade Gunilla Svantorp även om fas 3. Vi kan säga mycket
              om det som egentligen heter sysselsättningsfasen i dag. Det är
              nog ingen av oss som är jättenöjd med resultaten. Jag tror tyvärr
              att de som har varit borta från arbetsmarknaden mycket lång tid
              är en mycket svår grupp att arbeta med. Man kan i alla fall konstatera
              att ungefär 15 procent går vidare från fas 3 till arbete eller
              utbildning. De gamla plusjobben som Socialdemokraterna hade på
              sin tid för samma grupp ledde till att 1 procent kom vidare. Jag
              konstaterar att fas 3 är 15 gånger bättre än det som fanns tidigare.
              Sedan får vi se om vi kan utveckla det så att det blir ännu fler,
              men det är ändå 15 gånger bättre.
            </seg>
            <seg n="1f26c0ca">
              Fru talman! Vuxenutbildning är ett område som genom åren har
              haft en tendens att hamna lite i skymundan i samhällsdebatten
              bakom de stora frågorna som förskola, grundskola, gymnasium, universitet
              och högskola. Nu håller detta på att svänga lite grann. Det beror
              kanske på att utbildning faktiskt är en hörnpelare i Alliansens
              arbetslinje. Det är en prioriterad fråga som fått betydligt mer
              utrymme sedan Alliansen tog över regeringsmakten.
            </seg>
            <seg n="44db5b89">
              Det är samtidigt slående hur olika oppositionen ser på utbildningsfrågorna
              i allmänhet och vuxenutbildningen i synnerhet. I det betänkande
              som vi talar om i dag har vi åtta olika reservationer. Två från
              S, fyra från V, en från MP och en gemensam från S och V. Sverigedemokraterna
              verkar inte tycka att frågorna är viktiga över huvud taget. De
              har varken några motioner eller reservationer.
            </seg>
            <seg n="63569ed0">
              Till skillnad från den spretiga oppositionen är vi i Alliansen
              överens om vår politik för vuxenutbildningen. Vi anser att vuxenutbildningen
              har ett stort värde i ett föränderligt samhälle och att den ska
              erbjuda många vägar, många aktörer och många möjligheter.
            </seg>
            <seg n="4fd71abe">
              Vuxenutbildning kan handla om så mycket. Det handlar om att ge
              den som misslyckats i skolan en ny chans och en möjlighet att
              vidareutbilda sig för att utvecklas i sitt yrke, göra karriär,
              byta yrkesbana för att orka arbeta fram till pension eller till
              och med efter pension för den som vill. Det kan handla om att
              ge den som är arbetslös eller långtidssjukskriven en möjlighet
              till omskolning till nytt yrke, om att förse företagen med kvalificerad
              arbetskraft, om att ge nya svenskar goda kunskaper i det svenska
              språket och om det svenska samhället och om att ge alla möjlighet
              till personlig utveckling och bildning.
            </seg>
            <seg n="e3fb8759">
              Validering är också ett viktigt verktyg i det livslånga lärandet.
              Alliansen har markerat detta i den nya skollagen och gett Myndigheten
              för yrkeshögskolan ansvaret för att samordna och stödja en nationell
              struktur för validering i samverkan med berörda myndigheter och
              olika branscher.
            </seg>
            <seg n="ce4a2785">
              Vuxenutbildningen har faktiskt avgörande betydelse för Alliansens
              arbetslinje. Det är därför vi satsar så mycket mer på vuxenutbildning
              än vad den gamla socialdemokratiska regeringen gjorde. Tillsammans
              fick vuxenutbildningen nästan 2 miljarder mer i 2013 års budget
              jämfört med vad Socialdemokraterna, med stöd av Vänsterpartiet
              och Miljöpartiet, satsade 2006. 2 miljarder är en ökning med 34
              procent. Utöver denna permanenta ökning har vi tillfört tillfälliga
              extrapengar både 2010 och 2011 för att möta lokala effekter av
              den tidigare finanskrisen.
            </seg>
            <seg n="33eb8dc9">
              För oss i Alliansen är vuxenutbildning en helhet. Inom denna
              helhet har vi genom åren gjort omprioriteringar och förändringar
              beroende på konjunkturen och arbetsmarknadens behov. Det stämmer
              att vi minskade antalet platser 2007 och 2008 när det var högkonjunktur.
              Sedan byggde vi ut igen när det var lågkonjunktur. Så har alla
              regeringar gjort genom historien.
            </seg>
            <seg n="29b4d4e0">
              Jag kan konstatera att regeringen satsat extra på universitet
              och högskolor, yrkeshögskola, komvux och yrkesvux, lärlingsutbildningar
              för vuxna, validering och sfi och folkhögskolor och studieförbund.
              Alla dessa olika utbildningsformer har under Alliansens regeringstid
              fått rejält utökade resurser.
            </seg>
            <seg n="7b35e208">
              Samtidigt utvecklar vi helt nya utbildningsvägar, exempelvis
              lärlingsutbildningar inom både gymnasieskola och vuxenutbildning
              och särskilda motivationsutbildningar inom folkhögskolorna för
              att motivera ungdomar som hoppat av skolan att slutföra sina studier.
              Utöver satsningar på fler platser har vi dessutom gjort stora
              ansträngningar för att förbättra kvaliteten inom vuxenutbildningen.
              Kvalitet är det centrala. Utspel om en massa extra platser utan
              tillgång till kvalificerade lärare blir bara tomma löften. Området
              vuxenutbildning har alltså prioriterats upp av Alliansen med mer
              pengar, fler platser, fler olika utbildningsalternativ och förbättrat
              studiestöd.
            </seg>
            <seg n="89a49421">
              För mig som är aktiv i både utbildningsutskottet och arbetsmarknadsutskottet
              finns det ingen tydlig gräns mellan arbetsmarknadsutbildning och
              övrig vuxenutbildning, även om statens budget har dessa poster
              inom olika utgiftsområden och olika utskott hanterar frågorna.
            </seg>
            <seg n="364016be">
              Även inom arbetsmarknadsområdet har mycket stora resurser tillförts
              under lågkonjunkturen. Arbetsförmedlingen erbjuder praktik och
              kortare omställningsutbildningar medan de flesta längre utbildningar
              erbjuds inom det övriga utbildningssystemet. Detta har stora fördelar,
              för det säkrar kvaliteten och kontinuiteten i utbildningarna.
              Det gör att utbildningarna snabbt kan byggas ut eller krympas
              beroende på behov och konjunktur.
            </seg>
            <seg n="8defd66e">
              Samtidigt finns aktörer inom vuxenutbildningen som nästan aldrig
              nämns i debatten. Många anställda erbjuds nämligen omfattande
              utbildning på arbetsgivarens bekostnad. Detta rustar den enskilde
              medarbetaren och ökar möjligheten att göra karriär men också möjligheten
              att hitta nytt arbete om det gamla skulle försvinna. Dessa omfattande
              utbildningsinsatser för vuxna glöms som sagt ofta bort i debatten
              men är en viktig del av det livslånga lärandet.
            </seg>
            <seg n="91f1e119">
              Fru talman! Alliansen står för valfrihet. Inom stora delar av
              utbildningssystemet finns stor valfrihet när det gäller att välja
              skola och utbildningsvägar. Inom vuxenutbildningen är valfriheten
              däremot tämligen begränsad. Detta är något jag har berört i alla
              mina anföranden om vuxenutbildning sedan jag blev invald i utbildningsutskottet.
            </seg>
            <seg n="b8f5d8de">
              Alliansen har i sitt senaste valmanifest med som en ambition
              att pröva möjligheten att förverkliga en valfrihetsmodell för
              vuxenutbildningen. Just nu pågår en utredning om sfi-peng och
              en utveckling av sfi, bland annat en tydligare koppling mellan
              sfi och arbetslivet. Denna utredning har glädjande nog fått ett
              tilläggsdirektiv att utreda hur en ökad valfrihet inom hela komvux
              kan åstadkommas. Jag är glad att Alliansen därmed rör sig i riktning
              mot ökad valfrihet inom vuxenutbildningen.
            </seg>
            <seg n="b4267bae">
              I samband med en valfrihetsreform inom vuxenutbildningen kan
              också frågan om finansiering av vuxnas studier behöva lyftas på
              nytt. Att som vuxen studera på heltid är i dag ofta en ekonomisk
              påfrestning, även om möjligheterna till studiestöd för vuxna med
              låg utbildningsnivå förbättrats ordentligt de senaste åren. Samtidigt
              har studiemedel via CSN blivit mer generösa, och fribeloppet för
              egen inkomst har höjts.
            </seg>
            <seg n="9c9acf94">
              Personligen tror jag att en höjd åldersgräns för studiemedel
              är något av det viktigaste för att gynna det livslånga lärandet.
              Det är också något som har förts fram under diskussionerna om
              den demografiska utmaningen och behovet av att fler frivilligt
              väljer att arbeta lite längre. Om detta ska bli möjligt måste
              det också bli lättare att byta karriär mitt i livet.
            </seg>
            <seg n="e4c60220">
              Fru talman! Med tanke på den samlade oppositionens spretiga politik
              är det svårt att veta vilken politik som egentligen står emot
              Alliansens. Det känns ganska meningslöst att kommentera enskilda
              förslag från olika partier, men jag kan konstatera att det inte
              finns någon samlad opposition i utbildningsfrågorna. Man har bara
              en sak gemensamt, och det är att man alltid är missnöjd med allt
              som regeringen gör och att man högljutt ropar efter mer pengar
              till allt och alla, alltför ofta utan att nämna hur det ska betalas.
            </seg>
            <seg n="71c8c988">
              Det enda vi helt säkert vet är att kraftiga skattehöjningar hotar
              både arbete och företagande. Det skulle slå mot jobben, inte minst
              för de unga. Faktum är att Stefan Löfven vill höja skatterna mycket
              mer än både Håkan Juholt och Mona Sahlin. Löfven lägger dessutom
              en ännu större del av skattehöjningarna på höjda ersättningar
              i olika system. Hela 60 procent av Socialdemokraternas skattehöjningar
              går till detta. Satsningarna på företagande och utbildning uppgår
              till mindre än en fjärdedel av skattehöjningarna.
            </seg>
            <seg n="d7a9e0a8">
              Socialdemokraterna vill höja skatterna med 30 miljarder, Miljöpartiet
              med 45 miljarder och Vänsterpartiet med hela 70 miljarder. Man
              föreslår dessutom skattehöjningar på olika saker. Om man ska jämka
              ihop detta finns risken att skattehöjningarna helt enkelt summeras
              för att alla ska kunna få med sina favorithöjningar. Det skulle
              medföra en av de värsta skattechocker som Sverige har utsatts
              för i modern tid.
            </seg>
            <seg n="c2d16550">
              Oppositionens splittring är med andra ord slående, både när det
              gäller skatteområdet och utbildningsområdet. Det gör det omöjligt
              att jämföra ett samlat alternativ till Alliansens utbildningspolitik.
              I det läget kan oppositionens politiska förslag med fördel förbigås
              med tystnad. Så jag gör så.
            </seg>
          </u>
          <note n="4fddf794">
            Fru talman! Jag yrkar bifall till förslaget i betänkandet och
            avslag på samtliga motioner.
          </note>
          <note type="speaker" n="66e9b404">
            Anf. 160 GUNILLA SVANTORP (S) replik:
          </note>
          <u who="Q4981396" xml:id="i-6ea076bac2a59bdb-1" n="20cb416c">
            <seg n="b5dc4f04">
              Fru talman! Det var mycket som sades här. Först och främst vill
              jag tala om för Jan Ericson att vi har finansierade budgetar.
              Vi lägger aldrig ofinansierade budgetar. Fullt ut är de finansierade.
            </seg>
            <seg n="c58b8d0c">
              En skattechock talar Jan Ericson om. Vi investerar i välfärden.
              Till exempel har vi över 50 000 fler utbildningsplatser än vad
              ni har i ert förslag, Jan Ericson. Det är inga skattechocker,
              utan det är investeringar för att människor ska komma vidare i
              livet.
            </seg>
            <seg n="03c32389">
              Du tog upp plusjobben. Men plusjobben går inte att jämföra ens
              på samma vecka som fas 3. Plusjobben innebar avtalsenliga löner.
              Vad har man i fas 3? Där får man inte ens lön. Den som tar emot
              en person i fas 3 får betalt, men den som är i fas 3 får många
              gånger leva på nästan ingenting. Det går absolut inte att jämföra
              över huvud taget.
            </seg>
            <seg n="a3bb3621">
              Dessutom riktade sig plusjobben i allra högsta grad till dem
              som stod längst bort från arbetsmarknaden de långtidsarbetslösa,
              de som hade funktionshinder, de som var utrikesfödda och så vidare.
              Det var en fantastiskt bra reform. Kom inte och säg någonting
              annat.
            </seg>
            <seg n="bfd7b2f6">
              Jag skulle vilja fråga Jan Ericson om det han säger om att Alliansen
              satsar så mycket på vuxenutbildningen. Varför sänkte ni då bidraget
              till yrkeshögskolan med 130 miljoner i fjol? Den är ett bra sätt
              att komma ut i arbete. Varför sänkte ni bidraget till den?
            </seg>
          </u>
          <note type="speaker" n="36e6e93b">
            Anf. 161 JAN ERICSON (M) replik:
          </note>
          <u who="Q1681740" xml:id="i-15464f9a9c7568bb-1" n="3520a3b2">
            <seg n="7dabda13">
              Fru talman! Gunilla Svantorp säger att det inte är en skattechock
              för att man använder pengarna på ett visst sätt. Men det förändrar
              ju inte situationen över huvud taget för dem som drabbas av skattehöjningen
              hur ni använder den intagna skatten. Om man höjer skatten kraftigt
              på företagande, höjer arbetsgivaravgiften för den som anställer
              unga och höjer momsen på verksamheter där man har många unga anställda
              är det klart att färre unga kommer att få jobb. Det slår direkt
              mot jobben och dessutom blir det dyrare för dem som ska betala
              skatten. Det hjälper alltså inte att Gunilla Svantorp säger att
              man använder de här pengarna till någonting klokt. Det ska fortfarande
              betalas i någon annan ända, och då blir det en skattechock. Tyvärr
              är det så.
            </seg>
            <seg n="f306033e">
              Vad gäller fas 3 och plusjobb måste naturligtvis resultaten kunna
              jämföras mellan de två åtgärderna alldeles oavsett vad den som
              finns i åtgärden får för ersättning. Min poäng var att 15 procent
              av dem som är i fas 3 går vidare till utbildning eller arbete.
              Av dem som fick plusjobb var det 1 procent som gick vidare till
              utbildning och arbete. Det är precis samma målgrupp, nämligen
              de som har gått igenom hela systemet hos Arbetsförmedlingen och
              haft möjlighet till alla typer av åtgärder och utbildningar på
              vägen men ändå inte fått ett arbete. Då vill man ha en meningsfull
              sysselsättning för de här personerna. Det är precis det som det
              här syftar till, precis som plusjobben gjorde.
            </seg>
            <seg n="7b83257d">
              Jag tycker inte att man kan kalla plusjobbsreformen för en fantastiskt
              bra reform, som Gunilla Svantorp säger. Jag tycker snarare att
              det var en ganska dålig reform. Vår är som sagt 15 gånger bättre.
            </seg>
            <seg n="4bc36fd4">
              Vad gäller yrkeshögskolan och att vi fördelar pengar på olika
              saker kan jag konstatera att vi tillförde extra pengar i stället
              till olika former av utbildningar i Västsverige bland annat. Där
              visade det sig att det inte fanns några sökande till platserna,
              så man skickade tillbaka pengarna till regeringen, för man kunde
              inte använda dem. Det har vi tyvärr även sett när det gäller komvux
              i vissa kommuner. Man skickar tillbaka pengarna, för man har inga
              sökande till platserna.
            </seg>
          </u>
          <note type="speaker" n="3336d4d1">
            Anf. 162 GUNILLA SVANTORP (S) replik:
          </note>
          <u who="Q4981396" xml:id="i-6ea076bac2a59bdb-2" n="20cb416c">
            <seg n="db4b4f29">
              Fru talman! Jag är förvånad över att Jan Ericson säger att plusjobben
              i princip var värdelösa med tanke på att plusjobbarna gick ut
              i offentlig verksamhet och hjälpte till på sjukhus, förskolor,
              kommunal verksamhet och så vidare och gjorde sådant som gav många
              en guldkant på tillvaron.
            </seg>
            <seg n="e7697de6">
              Vad kan vi läsa om fas 3? För inte så länge sedan debatterades
              i kammaren en tidningsartikel om en person som hela dagarna stått
              och målat samma stolar. Det är en jätteskillnad mellan att vara
              ute och träffa människor och bidra till en guldkant i tillvaron
              och att måla om stolar i olika färger för att ha någonting att
              göra. Våra plusjobb var betydligt bättre.
            </seg>
            <seg n="89ada488">
              Drabbas av skattechock, säger Jan Ericson. Det är ingen skattechock,
              utan det är investeringar. De människor som drabbas av Alliansens
              skattesänkningar är många gånger fler, alltså de som faktiskt
              får betala för sådant som inte längre ingår i välfärden eftersom
              välfärden hela tiden minskas. Det är betydligt allvarligare. Någon
              skattechock är det definitivt inte fråga om.
            </seg>
            <seg n="bc2b72ac">
              Det finns ingen som ser några resultat av alla de miljarder som
              Alliansen satsar krogmomssänkning 5 miljarder, bolagsskattesänkning
              8 miljarder. 13 miljarder av budgeten har Alliansen lagt på åtgärder
              som ingen vet om de kommer att ge några resultat. Vi investerar
              våra pengar i utbildningsplatser, vilket vi vet kommer att ge
              direkta resultat.
            </seg>
            <seg n="e6a850ff">
              Ganska mycket fel skulle jag vilja säga att Jan Ericson faktiskt
              har.
            </seg>
          </u>
          <note type="speaker" n="dd23cb09">
            Anf. 163 JAN ERICSON (M) replik:
          </note>
          <u who="Q1681740" xml:id="i-15464f9a9c7568bb-2" n="3520a3b2">
            <seg n="b96dd781">
              Fru talman! Det är intressant att Socialdemokraterna och andra
              oppositionspartier räknar med att man kommer att få en kostnad
              när man höjer momsen och arbetsgivaravgiften i form av att fler
              blir arbetslösa. Det har ni med i er egen budget, Gunilla Svantorp.
              Då måste det på något sätt finnas en koppling mellan att man höjer
              skatten och att fler blir arbetslösa.
            </seg>
            <seg n="ed0369ea">
              Vad gäller fas 3 och plusjobben ja, det finns nog meningslösa
              uppgifter inom fas 3, precis som det fanns meningslösa uppgifter
              bland plusjobben och bland de åtgärder som vidtogs tidigare, bakåt
              i historien. Det finns alltid dåliga uppgifter i dessa system,
              men faktum är att de flesta i fas 3 är nöjda. Man har gjort undersökningar,
              och det visar sig att de flesta faktiskt är nöjda. 15 procent
              går vidare till arbete och utbildning, vilket jag tycker är ganska
              bra.
            </seg>
            <seg n="fea76ff6">
              Så till frågan om välfärden. Det är lätt att svartmåla, och det
              kan därför finnas anledning att påminna om några saker. Sverige
              har gått från fjortonde till nionde plats på topplistan över lägst
              arbetslöshet i EU sedan Alliansen tog över. Statsskulden har minskat.
              Löntagare och pensionärer har fått stora skattesänkningar. Fastighetsskatten
              har sänkts. Samtidigt har vi kunnat satsa rekordmycket på utbildning,
              infrastruktur och forskning. Dessutom har svenska folket enligt
              oberoende mätningar blivit betydligt mer nöjda med skola, sjukvård
              och äldreomsorg under Alliansens tid vid makten.
            </seg>
            <seg n="5dfb1e77">
              Vi har fått beröm från omvärlden för vår utmärkta hantering av
              de globala ekonomiska kriserna, och det internationella facket
              berömmer oss för en bra dialog med arbetsmarknadens parter och
              säger att vi är ett föredöme när det gäller kampen mot ungdomsarbetslösheten.
              Vi har minskat utanförskapet så att det nu är det lägsta sedan
              1990, och 200 000 fler är i arbete jämfört med 2006. Dessutom
              är sysselsättningsgraden i samtliga åldersgrupper i dag högre
              än under Socialdemokraternas tid vid makten.
            </seg>
            <seg n="308ae865">
              Att utmåla detta som att välfärden har rasat och att Alliansen
              i princip har raserat samhället tycker jag känns något magstarkt.
            </seg>
          </u>
          <note type="speaker" n="0d0e73c9">
            Anf. 164 ROGER HADDAD (FP):
          </note>
          <u who="Q5781437" xml:id="i-84f674df61516d7b-1" n="851b3ae7">
            <seg n="ae923d96">
              Fru talman! Betänkandet Vuxenutbildning tar upp huvudområdena
              vuxenutbildning, yrkeshögskoleutbildning samt svenska för invandrare.
              Med tanke på att Vänsterpartiet och Socialdemokraterna inte yrkade
              på ett antal viktiga reservationer, och det är positivt, tolkar
              jag det som att det finns ett brett stöd för vuxenutbildningspolitiken
              i Sverige. Den utgör dels en ny möjlighet för unga och vuxna att
              komplettera, dels att kunna sadla om och stärka sina chanser till
              ett arbete. Drygt 200 000 personer deltar i vuxenutbildningen.
            </seg>
            <seg n="0bc75aae">
              Vi har också hört om ungdomsarbetslöshet och så vidare. Det nämndes
              en siffra på 25 procent, vilket naturligtvis inte är korrekt.
              Det är inte den faktiska ungdomsarbetslösheten. I den siffran
              inräknas studerande i gymnasiet och i vuxenutbildningen. Nu har,
              vilket jag starkt beklagar, ledamöterna från Miljöpartiet och
              Vänsterpartiet lämnat kammaren.
            </seg>
            <seg n="4f4d6f03">
              Vuxenutbildningen är i den här meningen ett effektivt arbetsmarknadspolitiskt
              instrument. Folkpartiet och regeringen fortsätter att i årets
              budget satsa på vuxenutbildningen. Det är motiverat utifrån den
              osäkerhet som fortfarande råder på arbetsmarknaden. Parallellt
              har vi fortsatt stora bekymmer inom gymnasiet. En alltför hög
              andel ungdomar lämnar gymnasiet utan slutbetyg.
            </seg>
            <seg n="f373e78a">
              Vuxenutbildningen och den folkhögskolesatsning som vi förlänger
              är därför mycket viktiga prioriteringar för att förebygga att
              enskilda hamnar i utanförskap där bidrag är den enda inkomsten.
              Det är därför mycket olyckligt att vi får starka signaler om att
              kommunsektorn dragit ned motsvarande nästan hela den statliga
              satsningen på vuxenutbildning. Det är inte acceptabelt, fru talman.
              Statens satsningar ska bidra till att det totala utbudet av utbildningsplatser
              för enskilda ökar, inte tvärtom. Här är det viktigt, anser vi
              från Folkpartiet, att bidragskonstruktionen ses över för att förhindra
              en sådan utveckling. När de rödgröna påstår att staten inte satsar
              på vuxenutbildning, vilket är fel eftersom det sker en satsning,
              måste man också granska hur kommunerna agerar. Ett exempel är
              min hemkommun Västerås. Där tar man pengar från vuxenutbildningsbudgeten
              och lägger på gymnasiet just för att staten satsar på vuxenutbildning.
              Det tycker jag är fel prioritering.
            </seg>
            <seg n="79cf18b1">
              Vi ökar satsningarna på yrkesvux och lärlingsvux kraftigt för
              att stärka övergången till arbete. Men vill man uppnå den individualisering
              och det breda utbud som efterfrågas i betänkandet har Alliansen
              en ansats som möjliggör detta medan de rödgröna har olika åsikter
              om valfrihet och konkurrensupphandling.
            </seg>
            <seg n="034512bb">
              Yrkeshögskoleutbildningar är en annan viktig del av vår politik.
              Det handlar om att snabbt förse arbetslivet med kompetens och
              därmed underlätta rekryteringen. Utifrån de resurser som myndigheten
              får har 44 000 personer hittills kunnat erbjudas en utbildning.
              Styrkan med dessa utbildningar är att de kopplas direkt till arbetslivet
              och tas fram tillsammans med branschen.
            </seg>
            <seg n="2d5546c5">
              När myndigheten beslutar om platstilldelning ska man utgå från
              det faktiska rekryteringsbehovet. Här finns ett förbättringsarbete
              att göra, anser jag, för att skattepengarna ska bli ännu mer träffsäkra.
              Hela YH-konceptet bygger på kortare kvalificerade utbildningar
              som skräddarsys direkt för arbetslivets behov. Myndighetens egna
              kvalitetsgranskningar från 2012 visar att av de undersökta utbildningarna
              bedöms merparten klara kvalitetskraven när det gäller genomströmningen.
              Myndigheten bedömer också att åtta eller nio av tio har ett arbete
              sex månader efter avslutade studier. Vad gäller träffsäkerhet
              syftar jag på kopplingen mellan vad man utbildas för och var man
              sedan hamnar efter studierna. Här tror jag att vi kan bli ännu
              bättre.
            </seg>
            <seg n="5fdb44c8">
              Svenska för invandrare tas upp i denna debatt, fru talman. Förra
              året var vi nästan ensamma om att lyfta fram svenska för invandrare.
              Jag blev därför lite överraskad när Socialdemokraterna menade
              att det var ett lågprioriterat område för oss. Vänsterpartiet
              påstod att vi inte lägger fram några förslag om att kvalitetsutveckla
              svenska för invandrare, vilket är helt fel.
            </seg>
            <seg n="f35023fc">
              Svenska för invandrare är en skolform som vi fortsatt måste ställa
              högre kvalitetskrav på. Vi avsätter därför 150 miljoner kronor
              över tre år, 50 miljoner per år, för att ge kommunerna incitament
              att bli ännu bättre när det gäller att kombinera svenskundervisning
              för invandrare med yrkeskurser, praktik och samhällsinformation.
              På vänsterpartisten lät det som om detta inte sker.
            </seg>
            <seg n="da049525">
              Jag tolkar det som att här finns olika besked från de rödgröna
              vad gäller synen på de sfi-förslag som regeringen beslutat om,
              i synnerhet beträffande det som vi senast debatterade. Samtidigt
              som oppositionen efterfrågar mer individualisering och ökad kvalitet
              presenterar man inga tydliga ställningstaganden. Valfrihet, konkurrensupphandling,
              pengsystem etcetera är konkreta förslag som ger kommunerna incitament
              att erbjuda anpassade utbildningar. Men säger man, som vissa rödgröna
              partier, nej till att vilja upphandla eller individualisera uppnår
              man inte heller individualisering. Med vår politik är detta möjligt.
              Det sker redan i flera kommuner, och som kollegerna sagt tittar
              vi nu nationellt på hur vi kan bli ännu bättre.
            </seg>
            <seg n="7cbcd9e4">
              Sfi utreds fortfarande utifrån flera aspekter. Regeringen har
              kommit till en punkt där inte bara en sfi-peng eller en sfi-bonus
              utreds, eller hur vi ska öka valfriheten, utan ifall sfi över
              huvud taget ska finnas kvar som en egen skolform eller bedrivas
              inom ramen för den ordinarie vuxenutbildningen. Utredaren har
              fram till oktober i år på sig att redovisa sina förslag.
            </seg>
            <seg n="8ae70a05">
              Denna regering har en expansiv politik för att möta situationen.
              De avvägningar som görs hänger alltid ihop med konjunkturen. Det
              gäller vuxenutbildning, lärvuxsatsningar och tilldelningen av
              platser på yrkeshögskolan.
            </seg>
            <seg n="708c3053">
              Sammantaget tycker jag att vi visst prioriterar detta. Vi skapar
              möjligheter, och det är kvalitetsfokus och arbetsmarknadens behov
              som måste vara utgångspunkten.
            </seg>
          </u>
          <note type="speaker" n="de7a3294">
            Anf. 165 GUNILLA SVANTORP (S) replik:
          </note>
          <u who="Q4981396" xml:id="i-6ea076bac2a59bdb-3" n="20cb416c">
            <seg n="8980821d">
              Fru talman! Jag hade inte tänkt begära replik, men när Roger
              Haddad sade att Västerås tar pengar från vuxenutbildningen och
              lägger på gymnasieskolan kunde jag inte låta bli.
            </seg>
            <seg n="1a454bdc">
              I landet försvann det i fjol 675 miljoner kronor från gymnasieskolan.
              Nästa år försvinner 1,3 miljarder kronor. Det är klart att man
              måste kompensera det på något vis. Ni brukar stå här i talarstolen
              och säga att man själv genom det lokala självstyret måste få avgöra
              vart pengarna ska gå. Det måste man få göra även i denna fråga.
              Om staten tar bort en massa pengar jag antar att det rör sig om
              många miljoner för en sådan stad som Roger Haddad bor i är det
              klart att man måste kompensera det på något sätt. Det försvinner
              en massa pengar i form av statsbidrag som ni har tagit bort.
            </seg>
            <seg n="40fbaa68">
              Gymnasieskolan har kanske inte direkt blivit billigare i och
              med den nya gymnasiereformen. SKL påstår i alla fall att det inte
              finns några bevis för det.
            </seg>
            <seg n="a5964dd7">
              Jag skulle vilja ställa en fråga. Om ni säger att ni satsar på
              utbildning och utbildningsplatser, varför tar ni då under tre
              år bort 2 miljarder kronor från gymnasieskolan, när SKL dessutom
              säger att den inte har blivit billigare? SKL styrs såvitt jag
              vet av er och inte av oss.
            </seg>
            <seg n="69f2d7bb">
              Roger Haddad gör ett mycket stort nummer av att man satsar mer
              pengar i dag än 2006. Det måste man självklart göra. Det var ju
              sju år sedan. Hade man inte satsat mer pengar i dag än man gjorde
              2006 skulle det vara mycket konstigt.
            </seg>
            <seg n="308fa55c">
              Däremot kan det vara intressant att se att om man räknar om platserna
              till helårsplatser var det 100 000 helårsplatser 2006 inom vuxenutbildningen.
              År 2011 var det 88 000. Det är alltså färre helårsstudenter som
              går på vuxenutbildningen än det var 2006.
            </seg>
            <seg n="e4783c49">
              Hur ser egentligen Roger Haddads ambitionsnivå ut när det gäller
              vuxenutbildningen?
            </seg>
          </u>
          <note type="speaker" n="b0f5b1c3">
            Anf. 166 ROGER HADDAD (FP) replik:
          </note>
          <u who="Q5781437" xml:id="i-84f674df61516d7b-2" n="851b3ae7">
            <seg n="3a657eb9">
              Fru talman! Det var många frågor. Men vi ska ha en gymnasiedebatt
              inom kort.
            </seg>
            <seg n="c9b46255">
              Låt mig ändå säga att de 895 miljonerna för gymnasiet ligger
              fast i årets budget, och det är inte någonting som regeringen
              har tagit tillbaka.
            </seg>
            <seg n="dec81766">
              Vid utbildningsutskottets hearing för drygt en månad sedan sade
              företrädarna att om de får ett år till på sig bedömer de att de
              kan genomföra de effektiviseringar som utredaren Anita Ferm förutspådde.
            </seg>
            <seg n="42a22a18">
              När det gäller Västerås stad, som Gunilla Svantorp inledde med
              att ta upp, var jag själv ansvarigt kommunalråd där. Vi gick in
              kommunalt och gjorde höjningar, och vi maxade och var uppe och
              snuddade vid 7580 kommunala miljoner på vuxenutbildningen. Det
              var nivån när jag avgick och kom in i riksdagen.
            </seg>
            <seg n="f7cad7b0">
              Nu när staten skjuter till statsbidrag väljer några kommuner
              att ta pengar från vuxenutbildningsbudgeten och föra över dem
              till gymnasieskolan. Jag tycker att det är olyckligt, men så kan
              det bli med det kommunala självstyret.
            </seg>
            <seg n="650d2d6e">
              Sammantaget påverkar detta det totala utbudet av vuxenutbildningsplatser.
              Därför kan Socialdemokraterna inte enkom kritisera det totala
              utbudet genom att inte beakta hur kommunerna agerar. Även om staten
              nu går in med vuxenutbildning, lärvux eller yrkesvux för att utöka
              antalet platser måste ni också beakta kommunernas neddragningar.
            </seg>
            <seg n="414ca2f6">
              Det var inte jag som jämförde med 2006, det var kollegan Jan
              Ericson. Men när det gäller vår ambition gör vi alla dessa satsningar
              folkhögskolesatsning, satsning på lärvux, olika typer av sfi-lyft
              och lärarlyft, matematiksatsningar inom Arbetsförmedlingens område
              och inom grundskolan och totalt sett har vi höga ambitioner. När
              det gäller vuxenutbildningen det gäller både yrkeshögskolan och
              annan vuxenutbildning skjuter vi till medel. Men skillnaden mellan
              oss och Socialdemokraterna är att vi utgår från hur konjunkturen
              ser ut och pumpar inte ut pengar i onödan.
            </seg>
          </u>
          <note type="speaker" n="f029bb6f">
            Anf. 167 GUNILLA SVANTORP (S) replik:
          </note>
          <u who="Q4981396" xml:id="i-6ea076bac2a59bdb-4" n="20cb416c">
            <seg n="f027a2e5">
              Fru talman! Då menar alltså Roger Haddad att konjunkturen ser
              bra ut nu med över 8 procents arbetslöshet och en långtidsarbetslöshet
              som ökar varje år. Fler och fler människor står utanför. Är det
              detta Roger Haddad menar eftersom han säger att man nu dessutom
              inte satsar på yrkeshögskolan som bevisligen är en form av utbildning
              från vilken man går nästan direkt ut i arbete? Jag tycker att
              det är mycket märkligt.
            </seg>
            <seg n="af80d1c0">
              I sitt anförande talade Roger Haddad om att man vill satsa på
              dem som verkligen behöver det, eller något liknande. Men det första
              som ni gjorde 2006 var att ni tog bort det statsbidrag som riktade
              sig till dem som hade fått minst inom vuxenutbildningen. Då försvann
              det.
            </seg>
            <seg n="989e062e">
              Mellan år 2011 och 2013 tar ni bort 700 miljoner kronor inom
              vuxenutbildningen. Det är faktiskt så. Ni höjer lite grann, men
              ni sänker också lite grann. Samtidigt väljer ni, precis som jag
              sade tidigare, att använda 8 miljarder till en bolagsskattesänkning,
              men ingen vet om den kommer att ge resultat, och 5 miljarder till
              en sänkning av krogmomsen. Det är mycket märkligt använda pengar.
            </seg>
            <seg n="12160663">
              Jag är bekymrad över att man inte väljer att lägga mer pengar
              till yrkeshögskolan som ni ofta i interpellationsdebatter står
              och säger är så bra. Ni skriver också tidningsartiklar om att
              ni vill ha yrkeshögskolan. Men ni satsar inga mer pengar på den.
              Varför gör ni inte det?
            </seg>
          </u>
          <note type="speaker" n="bd486c47">
            Anf. 168 ROGER HADDAD (FP) replik:
          </note>
          <u who="Q5781437" xml:id="i-c1ac5c9587b625f2-0" n="851b3ae7" next="i-05a213521c9c9943-0">
            <seg n="3d1d74ab">
              Fru talman! När man hösten 2006 tog bort de öronmärkta pengarna
              fick kommunsektorn behålla dessa statsbidrag i sin påse. Sedan
              var det upp till kommunpolitikerna om de ville lägga dessa pengar
              på vuxenutbildningen, grundskolan eller äldreomsorgen. Men staten
              tog inte in pengarna och började bygga vägar för dem. Det är felaktigt.
            </seg>
            <seg n="89c40a24">
              I övrigt tycker jag att vi har kunnat visa till exempel att olika
              typer av statliga program inom vuxenutbildningen och yrkeshögskolan
              expanderade under 2008 och 2009. När det har varit lite bättre
              har vi dragit ned på detta. Men jag tycker själv, vilket jag sade,
              att det fortfarande är en osäker arbetsmarknad. Det är därför
              som vi utökar antalet platser jag nämnde yrkesvux och lärlingsvux
              tillsammans med platserna på yrkeshögskolan.
            </seg>
            <seg n="c4b6bcd1">
              Jag vidhåller att det är kommunerna som är ansvariga för att
              erbjuda vuxenutbildning för sina invånare. Det är de som är ytterst
              ansvariga. Vi behöver inte ens jämföra med 2006. Det har hänt
              saker i samhället. Kommunerna har ett ansvar för sina medborgare.
              Staten går i dessa svåra tider in och skjuter till medel. Då tycker
              inte jag att kommunerna ska dra ned. Det är det som är problemet,
              inte att staten satsar mindre när det är ett bättre konjunkturläge
              och ökar ambitionerna när det är ett sämre konjunkturläge.
            </seg>
          </u>
          <note n="32b7e4b8">
            Anf. 169 ULRIKA CARLSSON i Skövde (C):
          </note>
          <u who="Q5781437" xml:id="i-05a213521c9c9943-0" n="851b3ae7" prev="i-c1ac5c9587b625f2-0">
            <seg n="5baff74d">
              Fru talman! Vilken utgångspunkt jag än skulle ta för mitt anförande
              skulle det peka på att just vuxnas möjligheter till bildning och
              lärande är en oerhört central och viktig del, både för den enskilda
              människan och för Sverige som nation och för vår konkurrenskraft.
            </seg>
            <seg n="31130b4c">
              Satsningar på det livslånga lärandet visar hur vi ser på individens
              möjligheter och behov av bildning och kunskap.
            </seg>
            <seg n="4e2fdf9b">
              När det gäller bildning är det oerhört viktigt att komma ihåg
              att den har ett egenvärde i sig, både för den enskilda individen
              och för samhället i stort. För den enskilda kan bildning vara
              nyckeln till ett meningsfullt och utvecklande arbete och ge möjlighet
              till nya perspektiv och ett ökat intresse och engagemang för det
              samhälle som vi lever i.
            </seg>
            <seg n="33998aec">
              Om vi tittar på historien ser vi också att avsaknad av bildning
              kan vara farligt och något som ofta har utnyttjats av extrema
              politiska grupper. Med hjälp av en förenklad retorik har man kunnat
              locka till sig människor och väljargrupper som saknar kunskap
              om både sin historia och dagens samhälle. Bildning och kunskap
              hjälper oss som individer att kritiskt granska det som händer
              omkring oss i vår omvärld och att genomskåda budskap som bygger
              på fördomar och okunskap snarare än på fakta.
            </seg>
            <seg n="39b9e66d">
              Låt oss därför inte glömma bort detta perspektiv när vi bygger
              en struktur för det livslånga lärandet.
            </seg>
            <seg n="4452a71d">
              Centerpartiet och alliansregeringen har verkligen satsat mycket
              på detta område. Jag ska bara nämna några exempel. Vi talar om
              yrkeshögskolan, yrkesvux, kvalitetshöjning av sfi och möjlighet
              för folkhögskolor att erbjuda det och satsningar på olika kompetensplattformar.
              Det har alltså satsats mycket resurser på hela vuxenutbildningsområdet.
              Jag nämnde bara ett par exempel.
            </seg>
            <seg n="4c246234">
              Det vi debatterar i dag är motioner från allmänna motionstiden,
              och det är en rik flod av goda idéer från ledamöter från olika
              partier. När man läser motionerna och sedan utskottets svar blir
              det dock ganska uppenbart att det inte finns så mycket nytänk.
              Det allra mesta av det som föreslås är nämligen redan på gång
              på olika sätt. Det är antingen genomfört, på väg att genomföras,
              ligger i en utredning eller följs upp på annat sätt. Socialdemokraterna
              har tillsammans med företrädare för resten av oppositionen ägnat
              sig åt att titta väldigt mycket på det som är på gång. Det kan
              man se som väldigt positivt och som att vi har en samsyn på vad
              som är viktigt på vuxenutbildningsområdet.
            </seg>
            <seg n="f656e841">
              I betänkandet börjar utskottet med att understryka betydelsen
              av vuxenutbildning och det livslånga lärandet och att utgångspunkten
              ska vara de vuxnas individuella behov av utbildning och personlig
              utveckling liksom arbetsmarknadens behov. Vi har redan tidigare
              i debatten varit inne på ekonomin. Jag vill bara nämna att det
              i betänkandet finns uppgifter om att det mellan 2006 och 2012
              sammanlagt har gjorts satsningar av olika slag inom vuxenutbildningsområdet
              för ytterligare 1 miljard kronor 1 000 miljoner.
            </seg>
            <seg n="be27799d">
              En del har varit tillfälliga satsningar, vilket gör att man först
              satsar och sedan drar ned. Mycket handlar dock om långsiktiga
              satsningar som vi gör för att rusta enskilda och ge möjligheter
              till ny kompetens på bred front allt för att skapa förutsättningar
              för en vuxenutbildning som är tillgänglig, flexibel och håller
              hög kvalitet, vilket är precis det man efterfrågar i många motioner.
              Utskottet ser också en mångfald av utbildningsanordnare som en
              viktig förutsättning för att den enskilde ska kunna erbjudas den
              utbildning han eller hon efterfrågar.
            </seg>
            <seg n="31c0c1c4">
              En annan viktig del, som vi inte har berört så mycket i debatten
              hittills, handlar om möjligheten för människor att röra sig över
              gränserna. Det ligger inte enbart på vårt parlaments bord, men
              där har vi en diskussion om de olika satsningarna inom Europa
              för att på olika sätt möjliggöra ökad rörlighet för människor.
              Det är så populärt med förkortningar av olika slag, men EQF, den
              europeiska referensramen för kvalifikationer för livslångt lärande,
              är en sådan viktig del. En annan del handlar om att inrätta ett
              europeiskt stödsystem för meritöverföring inom yrkesutbildningen.
            </seg>
            <seg n="407a3514">
              Ja, jag skulle kunna gå igenom många delar i betänkandet som
              visar på att mycket av det som tas upp i motionerna faktiskt är
              på gång. Det händer en hel del. När det gäller att öka rörligheten
              behöver det dock göras mycket mer; där är man mer i sin linda
              med att öka möjligheten för människor. Jag skulle alltså kunna
              gå igenom delar av betänkandet mycket mer, men jag tycker att
              mina allianskolleger har gjort detta på ett förtjänstfullt sätt.
            </seg>
            <seg n="93c9b0f0">
              Även om det har gjorts mycket vill jag bara klargöra att vi vill
              göra mer för att göra det möjligt för människor att rusta sig
              med kunskap genom bildning och lärande av många olika slag. För
              Centerpartiets del antog vi i helgen ett nytt idéprogram. Det
              handlar om stora idéer för framtiden på olika sätt. Jag ser fram
              emot att få komma till Gunilla Svantorps hemtrakter i Karlstad
              i september för att få konkretisera just Centerpartiets politik
              när det gäller utbildning i hela utbildningskedjan och därmed
              också när det gäller vuxenutbildningen och det livslånga lärandet.
            </seg>
            <seg n="6120af3c">
              Vi satsar i Sverige i dag stora resurser på utbildning, också
              på vuxenutbildningsområdet. Vi är övertygade om att man kan använda
              dem på ett mer optimalt sätt, men låt oss återkomma till det också
              i diskussionerna utifrån de propositioner alliansregeringen och
              därmed också Centerpartiet kommer att lägga fram på området.
            </seg>
            <seg n="dd85084d">
              Jag yrkar bifall till förslaget i betänkandet och avslag på motionerna.
              Jag vill också passa på att önska talmannen och övriga deltagare
              en trevlig påsk.
            </seg>
          </u>
          <note type="speaker" n="24cc9241">
            Anf. 170 YVONNE ANDERSSON (KD):
          </note>
          <note n="9b8299c2">
            Fru talman! Också jag vill yrka bifall till förslaget i betänkandet
            och avslag på samtliga motioner och reservationer.
          </note>
          <u who="Q4935945" xml:id="i-20a8490ada0bdf4f-0" n="cedf5b50">
            <seg n="e2fc4bb1">
              Vi kristdemokrater och Alliansen hävdar med bestämdhet att det
              alltid ska finnas en andra chans. När vi talar om en andra chans
              rör det sig om vuxenutbildning. Det handlar egentligen om att
              vi numera kan se att alla någon gång i livet kan hamna i situationer
              där vi behöver förkovra oss, komma vidare eller förändra vår kompetens
              i någon riktning. I flera debatter har alliansregeringen beskyllts
              för att vara ointresserad av vuxenutbildning eller åtminstone
              inte satsa på den. Inget kan vara mer fel.
            </seg>
            <seg n="1a743efc">
              Först skulle jag vilja klargöra begreppet vuxenutbildning, som
              egentligen rör all utbildning du kan genomföra i vuxen ålder.
              I själva verket brukar vi när vi diskuterar detta rent politiskt
              dock inte räkna med högskolor och universitetsutbildning. Detta
              är i dag mycket omfattande, och många vuxna går faktiskt vidare
              till universitets- och högskoleutbildning.
            </seg>
            <seg n="aeee9b7f">
              Om vi håller oss till traditionell vuxenutbildning vill jag ändå
              framhålla satsningar som har påtalats på olika sätt här i dag.
              Satsar inte regeringen på vuxenutbildning? Jo, vi avsätter knappt
              2 miljarder mer 2013 än vad som avsattes av S-regeringen 2006.
              Av dessa medel har 1,2 miljarder kronor förts över permanent till
              det generella statsbidragssystemet, och därför syns de inte som
              särskild satsning.
            </seg>
            <seg n="193d462b">
              Har regeringen verkligen dragit ned på vuxenutbildningsplatser?
              I 2013 års budget tillför regeringen nya resurser inom vuxenutbildningens
              område på yrkesvux, lärlingsvux, yrkeshögskola och folkhögskola.
              Där kan vi se hur man från år till år tillför medel, men det blir
              ju varierande uppsättningar och uppställningar man kanske inte
              framför det på samma sätt. Den totala bilden är de facto sådan.
              Alla i denna kammare tycker att vuxenutbildning är bra hela debatten
              pekar på det men det blir väldigt knepigt om man bara talar om
              vissa budgetposter och därmed beskyller den ena eller den andra
              för att inte tänka på det.
            </seg>
            <seg n="de496bf1">
              Sverige har väl egentligen det mest generösa utbildningssystem
              som finns i världen för att hjälpa människor som behöver förändra
              och ställa om sina liv. Sannolikt har de samlade resurserna för
              att passa ihop arbetssökande med lediga jobb heller aldrig varit
              större. När Socialdemokraterna på 80-talet började satsa på AMU
              och så vidare var det en arbetsmarknadsutbildning. Sedan har utvecklingen
              gått vidare, och jag vågar hävda att ingen regering skulle klara
              av att inte satsa något i dag. Vi behöver nämligen det i det samhälle
              vi har.
            </seg>
            <seg n="4237610f">
              Vi gör stora satsningar inom arbetsmarknadspolitiken på olika
              sätt. Vi har till exempel gjort en förlängd folkhögskolesatsning
              för att ta emot unga under 25 år, vilket har varit grundläggande.
              Vi har fler programplatser utanför garantierna när det gäller
              praktik och arbetsmarknadsutbildning. Vi har insatser för nyanlända,
              särskilt de med väldigt svag utbildningsbakgrund, och vi har praktiska
              basår för nyanlända när de läser SFI tillsammans med yrkesutbildning.
            </seg>
            <seg n="7a0ad986">
              Ja, vi gör mycket, men vi har fortfarande gränsdragningsproblem
              som också syns i denna debatt. Det gäller utbildning för arbetslösa,
              utbildning för människor som själva vill förändra sina liv eller
              när arbetsmarknaden har vissa bestämda behov. Utbildningar kan
              tillskapas, men finansieringen är snårig. Detta behöver vi utveckla
              vidare, men klart är att vårt land i dag kan erbjuda en stor arsenal
              av utbildningar för att möta såväl individens som arbetsmarknadens
              behov.
            </seg>
            <seg n="95b1450f">
              I detta betänkande tar man också upp frågor kring validering.
              Det är jätteviktigt i sammanhang där vi behöver omställningar.
            </seg>
            <seg n="7499b0f1">
              Där har YH-myndigheten ett särskilt uppdrag att stödja en nationell
              struktur. Myndigheten har redan initierat nätverket för nationellt
              forum för validering.
            </seg>
            <seg n="42daf9c6">
              Vidare hanteras frågor kring viktiga sfi-verksamheter. Reformer
              har gjorts som ska säkra kvaliteten genom lärarlyft, införande
              av nationella slutprov, sfi-bonus, förstärkt nationell inspektion
              och naturligtvis betygsrätten för folkhögskolorna, som är banbrytande
              i dag.
            </seg>
            <seg n="7cb75ef8">
              Det finns utredningar om olika typer av utbildningssatsningar.
              Vi har stimulansbidrag, som nämndes tidigare.
            </seg>
            <seg n="c4107ef7">
              Vuxenutbildningen är här för att stanna. Tidigare spelade vuxenutbildningen
              rollen att vara en speciell insats, men i dag finns den. Det är
              snart sagt ingen som i dag tror att man kan räkna med att kunna
              ägna hela sitt liv åt samma typ av arbetsuppgifter; så föränderlig
              är arbetsmarknaden. Med den flexibilitet i kompetensen som i dag
              krävs är det högst rimligt att säga att vi behöver och ska ha
              ett brett utbud av utbildning för vuxna.
            </seg>
            <seg n="8dd6d886">
              Med det, fru talman, önskar jag en glad påsk.
            </seg>
          </u>
          <note n="42db8b91">
            Överläggningen var härmed avslutad.
          </note>
          <note n="58b42951">
            21 § Bordläggning och beslut om förlängd motionstid
          </note>
          <note n="f5896da6">
            Anmäldes och bordlades
          </note>
          <note n="208966ab">
            Kammaren biföll talmannens förslag att motionstiden för prop.
            2012/13:96 Kulturmiljöns mångfald , prop. 2012/13:120 Folkbokföringen
            i framtiden och skr. 2012/13:112 Nordiskt utrikes-, säkerhets-
            och försvarspolitiskt samarbete inklusive krisberedskap skulle
            förlängas till onsdagen den 17 april .
          </note>
          <note n="2ed1e884">
            22 § Anmälan om interpellationer
          </note>
          <note n="c592184a">
            Anmäldes att följande interpellationer framställts
          </note>
          <note n="871468d5">
            den 27 mars
          </note>
          <note n="3c46e684">
            Pia Nilsson
          </note>
          <note n="5e8299ea">
            Marie Nordén
          </note>
          <note n="42898e15">
            Morgan Johansson
          </note>
          <note n="ae71f3d7">
            Raimo Pärssinen
          </note>
          <note n="c588b149">
            Hans Ekström
          </note>
          <note n="4aaa9c15">
            Interpellationerna redovisas i bilaga som fogats till riksdagens
            snabbprotokoll tisdagen den 9 april.
          </note>
          <note n="a98b7f6b">
            23 § Anmälan om frågor för skriftliga svar
          </note>
          <note n="57798870">
            Anmäldes att följande frågor för skriftliga svar framställts
          </note>
          <note n="871468d5">
            den 27 mars
          </note>
          <note n="ae4e6a2f">
            Mehmet Kaplan
          </note>
          <note n="13dc0715">
            Anders Karlsson
          </note>
          <note n="7cec4bcb">
            Jasenko Omanovic
          </note>
          <note n="684986d0">
            Frågorna redovisas i bilaga som fogats till riksdagens snabbprotokoll
            tisdagen den 9 april.
          </note>
          <note n="96932ba9">
            24 § Anmälan om skriftliga svar på frågor
          </note>
          <note n="932e36d9">
            Anmäldes att skriftliga svar på följande frågor inkommit
          </note>
          <note n="871468d5">
            den 27 mars
          </note>
          <note n="d0444f3c">
            Leif Jakobsson
          </note>
          <note n="d0444f3c">
            Leif Jakobsson
          </note>
          <note n="4d11cc61">
            Hans Olsson
          </note>
          <note n="d0444f3c">
            Leif Jakobsson
          </note>
          <note n="65ccb48f">
            Lars Mejern Larsson
          </note>
          <note n="5395b44b">
            Jens Holm
          </note>
          <note n="89a4415f">
            Peter Rådberg
          </note>
          <note n="7e6ad93a">
            Peter Persson
          </note>
          <note n="a0e6927c">
            Christer Adelsbo
          </note>
          <note n="69dfaab5">
            Lennart Axelsson
          </note>
          <note n="c36b8032">
            Katarina Köhler
          </note>
          <note n="7344ec1f">
            Elin Lundgren
          </note>
          <note n="865c04f9">
            Billy Gustafsson
          </note>
          <note n="8d4bbda9">
            Christina Oskarsson
          </note>
          <note n="eb70a057">
            Carina Adolfsson Elgestam
          </note>
          <note n="00f9a43e">
            Ali Esbati
          </note>
          <note n="34362ccf">
            Svaren redovisas i bilaga som fogats till riksdagens snabbprotokoll
            tisdagen den 9 april.
          </note>
          <note n="47e0e83f">
            25 § Kammaren åtskildes kl. 19.51.
          </note>
          <note n="238465fd">
            Förhandlingarna leddes
          </note>
          <note n="617a386b">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
