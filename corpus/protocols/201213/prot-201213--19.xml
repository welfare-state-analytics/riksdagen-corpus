<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201213</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201213</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201213--19</head>
          <docDate when="2012-11-06">2012-11-06</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2012/13:19
          </note>
          <note>
            Tisdagen den 6 november
          </note>
          <note>
            Kl. 13:00 - 22:37
          </note>
          <note>
            1 § Aktuell debatt: Sjunkande andel elever som väljer gymnasieskolans
            yrkesprogram
          </note>
          <note type="speaker">
            Anf. 1 IBRAHIM BAYLAN (S):
          </note>
          <note>
            Fru talman! Sverige är på många sätt ett väldigt bra land att
            leva och växa upp i. Vi har under en lång tid byggt upp samhället
            på att tro på de unga. Vi har satsat på allt från förskola till
            grundskola och gymnasieskola. Det har varit många möjligheter
            senare i form av vuxenutbildning, folkbildning och annat. Det
            har möjliggjort för våra ungdomar att ha en framtidstro.
          </note>
          <note>
            Vi har alltid gjort detta med utgångspunkten att vi ska ha höga
            ambitioner och ställa ganska konkreta krav för att se till att
            alla ungdomar kommer med i båten. Sverige har genom åren också
            utmärkt sig just för detta, genom att vara ett land som går i
            bräschen när det handlar om utbildningsambitioner.
          </note>
          <note>
            Det är mot den bakgrunden oerhört oroväckande det som i dag pågår
            i den svenska gymnasieskolan. Bakgrunden är att regeringen för
            några år sedan, med motivet att man skulle uppvärdera och öka
            statusen på de yrkesförberedande programmen på gymnasiet, reformerade
            gymnasieskolan. Vägen till statusökningen och uppvärderingen gick
            genom att man drog ned på kunskapskraven och slopade den allmänna
            behörigheten på de yrkesförberedande gymnasieutbildningarna.
          </note>
          <note>
            Resultatet lät inte vänta på sig. Redan innan reformen genomfördes
            gick till exempel Lärarförbundet ut och varnade för att många
            ungdomar, när man frågade dem i enkäter, sade att detta inte intresserade
            dem. Men den nuvarande regeringen, med utbildningsminister Jan
            Björklund i täten, brydde sig inte om de invändningarna utan gick
            vidare. Resultaten ser vi nu.
          </note>
          <note>
            Första året som detta nya gymnasium gällde sjönk andelen ungdomar
            som sökte sig till yrkesutbildningar ganska kraftigt. Vi ser i
            årets antagning att detta inte nämnvärt har förändrats. Om något
            har det kanske till och med försämrats.
          </note>
          <note>
            Detta ställer oss inför stora utmaningar som jag tycker att vi
            i dag har att diskutera. Det är också en skyldighet för den sittande
            regeringen att beskriva vad man ska göra för att ändra på detta.
          </note>
          <note type="speaker">
            Anf. 2 Utbildningsminister JAN BJÖRKLUND (FP):
          </note>
          <note>
            Fru talman! Kraven höjs nu på stor bredd över det svenska skolväsendet.
            Antagningskraven för att komma in på ett gymnasieprogram är väsentligt
            högre nu än förut. För att få meritpoängen, som är viktiga för
            betygen, krävs det att eleverna läser svårare kurser i matte och
            språk, vilket man också gör. Och kraven för att komma in på högskolan,
            högskolebehörighet, höjs rätt kraftigt 2014.
          </note>
          <note>
            Men låt oss erkänna att ju högre kraven skruvas upp desto fler
            riskerar att inte nå dessa mål och att då bli underkända. Ska
            man ha exakt samma kravnivå för alla i 1819-årsåldern måste den
            kravnivån hållas väldigt låg.
          </note>
          <note>
            Sverige valde under 20 års tid att ställa kravet att alla ungdomar
            skulle läsa in högskolebehörighet på gymnasiet. Aldrig har så
            många ungdomar misslyckats i vår gymnasieskola. Ni skapade en
            sorteringsskola av gymnasiet. En tredjedel av varje årskull nådde
            aldrig målen.
          </note>
          <note>
            I det nya gymnasiet kan elever på yrkesprogrammen själva välja
            om de ska läsa in högskolebehörighet eller inte. Alla som vill
            har rätt att göra det. Övriga kan avlägga en yrkesexamen. Och
            den som gör det har sedan rätt att läsa in högskolebehörighet
            på komvux.
          </note>
          <note>
            Alla vill inte bli akademiker. Alla har inte förutsättningar
            att bli akademiker. Och vårt samhälle fungerar inte om alla är
            akademiker.
          </note>
          <note>
            Fru talman! I det nya gymnasiet har det omstöpta teknikprogrammet
            blivit en formidabel succé. Detta har vi längtat efter. Vi återinför
            gymnasieingenjörsexamen. Det programmet har därmed lockat till
            sig rätt många elever som tidigare sannolikt skulle ha valt ett
            yrkestekniskt program. Men industrin har längtat efter att få
            tillbaka denna gymnasieingenjörsutbildning med attraktionskraft.
          </note>
          <note>
            Det nya ekonomiprogrammet har lockat till sig elever. Det var
            avsikten med att inrätta programmet, att det skulle få elever.
            Annars hade det inte behövt inrättas. Det programmet har tagit
            en del elever från handelsprogrammet.
          </note>
          <note>
            Här har vi förklaringarna till att dessa yrkesprogram har minskat
            något.
          </note>
          <note>
            Totalt har andelen elever som väljer yrkesprogram minskat med
            3,9 procentenheter. Det är totalt sett ingen stor förändring.
            Det är de 3,9 procentenheterna som oppositionen har begärt en
            extra debatt om. Hittar ni inget annat att kritisera känner jag
            mig väldigt lugn.
          </note>
          <note>
            Andelen elever i nationella program som går på yrkesprogram är
            dessutom faktiskt densamma som under den förra lågkonjunkturen.
            Det är faktiskt konjunkturrelaterat när man studerar. Det var
            exakt samma andel som valde yrkesprogram för 1012 år sedan, i
            den dåvarande lågkonjunkturen, som det är nu.
          </note>
          <note>
            När det är lågkonjunktur vill fler plugga på högskolan eftersom
            det är svårare att få jobb. Man låter därför åren gå något innan
            man kommer ut på arbetsmarknaden. När det är högkonjunktur söker
            fler till yrkesprogrammen. Det är exakt samma andel nu som 2001.
            Då begärde ni ingen riksdagsdebatt, inte vi heller, för vi tyckte
            inte att det var ett problem.
          </note>
          <note>
            Ett program är problematiskt, och det är vård- och omsorgsprogrammet.
            Det är för få som söker dit. Det kommer att krävas särskilda åtgärder.
          </note>
          <note>
            Fru talman! Varje år misslyckas tusentals elever på gymnasiets
            introduktionsprogram, det som förut kallades för IV-programmet.
            Här finns många av de riktigt tragiska skolmisslyckandena, de
            som leder till ungdomsarbetslöshet, sociala problem, utslagning
            och utanförskap. Vi måste hitta möjligheter också för dessa elever.
          </note>
          <note>
            Regeringen har enats om att inom ramen för yrkesintroduktionen
            ta fram kortare yrkeskurser för dessa elever som skulle kunna
            leda dem ut till arbetsmarknaden. De blir kortare än tre år. De
            kommer att kunna vara två år. Någon kommer att kunna vara ett
            år. Men det är bättre för flera av dessa elever att de fullföljer
            en kortare kurs än att de påbörjar en lång som de ganska snabbt
            hoppar av.
          </note>
          <note>
            Det här förslaget har mötts av en skur av protester från oppositionen.
            Jag uppmanar alla som lyssnar på denna debatt i dag att noggrant
            lyssna och fundera på oppositionens svar på frågan. Vad vill oppositionen
            göra med alla dessa ungdomar som misslyckas, mer än att ställa
            krav på att de ska bli universitetskompetenta?
          </note>
          <note>
            Fru talman! Gymnasiepolitiken och klyftorna och skillnaderna
            i den speglar i hög grad skillnader i människosyn. Vi anser att
            individer är olika och att de måste få utvecklas efter sina egna
            förutsättningar. Ni vill stöpa alla i samma kollektiva form. Det
            är så ni tror att ni skapar jämlikhet. Men det finns ett problem
            med den jämlikhetssynen, där man ska stöpa alla i samma form.
            Det är nämligen några som inte passar i den formen. Dem offrar
            ni. Ni blundar för dem.
          </note>
          <note>
            I 20 år har det svenska gymnasiet varit en av de största orsakerna
            till att ungdomar slås ut. Vi försöker nu ändra detta. Det märkliga
            är att ni verkar längta tillbaka till Göran Perssons sorteringsskola.
          </note>
          <note>
            I detta anförande instämde Tina Acketoft och Roger Haddad (båda
            FP), Jan Ericson (M) samt Yvonne Andersson (KD).
          </note>
          <note type="speaker">
            Anf. 3 IBRAHIM BAYLAN (S):
          </note>
          <note>
            Fru talman! Sverige lider i dag av hög ungdomsarbetslöshet. Allt
            fler barn och ungdomar som verkligen skulle behöva samhällets
            stöd känner sig i dag övergivna.
          </note>
          <note>
            Vi ser detta i förskolan, där staten har inrättat incitament
            i form av vårdnadsbidrag och barnomsorgspeng så att man inte ska
            gå i förskolan.
          </note>
          <note>
            Förra året lämnade 13 000 ungdomar grundskolan med bristfälliga
            kunskaper. De kunde inte göra egna val till gymnasiet. Och det
            är en gymnasieskola som alltför ofta präglas av avhopp.
          </note>
          <note>
            Resultatet blir naturligtvis en hög ungdomsarbetslöshet.
          </note>
          <note>
            När man djuplodar i ungdomsarbetslösheten ser man att det är
            just de ungdomar som inte har fullföljt gymnasieskolan som har
            svårast att etablera sig på arbetsmarknaden. Orsaken till det
            är naturligtvis att kraven på kunskap och kompetens har ökat,
            och de kommer att fortsätta att öka, utbildningsministern. Det
            finns väldigt lite som talar för att framtidens arbetsgivare kommer
            att ställa lägre krav på vad du ska kunna och vilja ha sämre teoretiska
            kunskaper.
          </note>
          <note>
            Mot den bakgrunden är den utveckling som vi i dag ser i gymnasieskolan
            oerhört oroväckande. Socialdemokraterna har lagt fram ett brett
            program för att ta sig an de stora utmaningarna i det svenska
            skolsystemet. Det handlar om mindre klasser de första åren i grundskolan.
            Det handlar om obligatorisk sommarskola för de ungdomar som inte
            når målen. Det handlar om läxhjälp till alla elever, inte bara
            till dem vars föräldrar har råd att betala. Det handlar om att
            möta varje barn och se till att de får hjälp och stöd att klara
            grundskolan.
          </note>
          <note>
            Detta är en mycket viktig insats också för att minska avhoppen
            från gymnasieskolan. Att tro att man minskar avhoppen från gymnasieskolan
            genom att dra ned på kunskapskraven och genom att införa ettåriga
            gymnasieutbildningar är att lura sig själv men framför allt ungdomarna.
          </note>
          <note>
            På samma sätt har regeringen agerat när det gäller den stora
            gymnasiereform som har genomförts. Vägen till status och uppvärdering
            gick som sagt genom lägre kunskapskrav och slopad behörighet.
            Detta har gjort, utbildningsministern, att ungdomarna ser det
            som regeringen inte verkar förstå: att vårt samhälle i dag och
            i morgon kommer att ställa större krav på dem, inte mindre. De
            ser att vårt samhälle kommer att ställa större krav också när
            de ska försöka få tag på ett jobb. Därför har ungdomarna naturligtvis
            gjort det enda rationella utifrån sitt perspektiv, det vill säga
            valt de gymnasieutbildningar som leder till många möjligheter
            och inte de smala utbildningar som denna regering har infört.
          </note>
          <note>
            Jag tycker att det är symtomatiskt för regeringen att man avfärdar
            det stora tappet med att säga att det är konjunkturberoende. Det
            kan det omöjligt vara.
          </note>
          <note>
            Låt mig ta några exempel: År 2010 var det i Stockholms kommun
            29,5 procent som valde yrkesutbildningar. År 2011 var det 21 procent,
            det vill säga ett tapp på nästan 10 procentenheter. I år verkar
            vi vara på väg ned mot 19 procent.
          </note>
          <note>
            I Göteborgsregionen, vår andra storstadsregion, var det 42 procent
            som 2010 valde att gå ett yrkesinriktat program. I år är siffran
            nere på 29 procent, det vill säga en nedgång med 13 procentenheter.
          </note>
          <note>
            I Malmö, vår tredje storstadsregion, är det ungefär en liknande
            utveckling: 40 procent valde ett yrkesinriktat program 2010, och
            det har sjunkit till 28 procent i år.
          </note>
          <note>
            Är det då en slump, eller hänger det tätt samman med regeringens
            införda gymnasiereform? Det är högst osannolikt att detta skulle
            handla om konjunktur, utan det är väldigt tydligt att det direkt
            handlar om den gymnasiereform som regeringen infört och som handlar
            om att sänka ambitionsnivåerna. Detta gör Sverige och Sveriges
            regering till ett väldigt unikt exempel. Vi har i Sverige i dag
            den enda regeringen i västvärlden som sänker ambitionsnivåerna
            på utbildningsområdet, som begränsar möjligheterna för ungdomar
            att skaffa sig utbildning.
          </note>
          <note>
            Resultatet har inte låtit vänta på sig. Den nya statistiken som
            jag redovisade visar tydligt att ungdomarna vill ha många möjligheter.
            Med den här utvecklingen, fru talman, är i mitt tycke risken ganska
            stor att vi får den sämsta av världar med ett arbetsliv som inte
            kan hitta kvalificerad och kompetent arbetskraft eftersom få väljer
            dessa hantverksutbildningar, vårdutbildningar och frisörutbildningar,
            det vill säga alla de yrkesutbildningar som gymnasiet vanligtvis
            bedriver, samtidigt som väldigt många elever som jag inte är så
            säker på egentligen vill vara där söker sig till de studieförberedande
            programmen som Jan Björklund pratar så varmt om och i stället
            bestämmer sig för att hoppa av efter en tid. På det sättet späder
            den nya gymnasiereformen på det stora bekymret vi har med avhopp
            i stället för att förhindra det. Jag får många sådana signaler.
          </note>
          <note>
            Fru talman! På samma sätt blir regeringens nya recept för att
            ta oss ur den situation som regeringen har satt oss i att införa
            ännu kortare utbildningar. Ettåriga gymnasieutbildningar har utbildningsminister
            Jan Björklund pratat om. När jag har pressat på i frågan om vad
            de ungdomar som går där ska göra har han svarat att vi väl kommer
            att behöva städare i framtiden också. Men det kan väl inte vara
            så, utbildningsministern, att regeringens politik utgår från att
            alla ska bli städare, som en travesti på det du sagt om att alla
            inte ska bli akademiker?
          </note>
          <note type="speaker">
            Anf. 4 TOMAS TOBÉ (M):
          </note>
          <note>
            Fru talman! Vi debatterar i dag hur gymnasieskolan ska vara utformad,
            eller rättare sagt, om Sverige ska värdera yrkeskunskaper och
            se den verklighet som dagens unga möter.
          </note>
          <note>
            Alliansen har förändrat gymnasieskolan så att utbildningen nu
            är utformad utifrån elevernas målbild. Vill du läsa ett yrkesprogram
            och samtidigt bli behörig till högskolan kan du göra det. Vill
            du fokusera maximalt på de praktiska färdigheterna och läsa lite
            mindre teori kan du göra det.
          </note>
          <note>
            Socialdemokraterna väljer i dag att dra väldigt stora växlar
            på att andelen elever som börjar på yrkesprogrammen har minskat
            något, med 3,9 procentenheter. Nya Moderaterna och Alliansen diskuterar
            gärna detta, men låt oss göra det seriöst.
          </note>
          <note>
            För det första: Precis som statsrådet nyligen redogjorde för
            är troligtvis den största förklaringen att de nya teknik- och
            ekonomiprogrammen har blivit populära. Det tycker jag är bra.
            Jag kan, framför allt när det gäller teknikprogrammet, förvånas
            över att inte alla har hört att industrin och näringslivet, både
            de fackliga parterna och arbetsgivarparterna, har efterfrågat
            detta under väldigt lång tid.
          </note>
          <note>
            För det andra: Vi har en väldigt stor gemensam utmaning som handlar
            om att för få söker sig till vård- och omsorgsprogrammet. Hela
            svaret på denna utmaning ligger kanske inte i utformningen av
            utbildningen utan mer i yrkets attraktivitet och, kanske mer specifikt,
            lönen.
          </note>
          <note>
            Låt oss säga att vi är beredda att göra vårt. Regeringen har
            nu tagit initiativ, och det välkomnar jag, men vad är alternativet?
            Var är förslagen från dem som säger sig värna yrkesprogrammen?
          </note>
          <note>
            För det tredje: Menar Socialdemokraterna på fullt allvar att
            bara vi återinför högskolebehörighet blir helt plötsligt yrkesprogrammen
            bra igen? Vi vet att ni ibland längtar tillbaka till gamla tider,
            men var ärliga! Det var ju bara i teorin som alla fick högskolebehörighet.
            Det var färre än två av tre yrkeselever som faktiskt blev behöriga
            till högskolan.
          </note>
          <note>
            Fru talman! Låt mig också säga något om utbildningsambitioner
            och om gemensamma besked. Alliansen har nu börjat reformera svensk
            skola. Läraryrkets status har börjat återupprättas. Vi har fler
            behöriga lärare i klassrummen. Vi mäter i dag hur det går i skolan
            med betyg tidigare, fler betygssteg och nationella prov. På det
            här utskottets beredningsområde lägger vi nu 6 miljarder mer jämfört
            med vad vi gjorde 2006.
          </note>
          <note>
            Jag tycker att detta visar vilka ambitioner Alliansen har. Vi
            väljer att prioritera utbildning, och vi klarar dessutom av att
            ge gemensamma besked.
          </note>
          <note>
            Vi klarar också av att se att det fortfarande finns stora utmaningar
            kvar, till exempel alla de elever som inte är behöriga till gymnasiet.
            Sedan ett år tillbaka erbjuds de vad som kallas yrkesintroduktion,
            och vi är helt överens inom Alliansen om att kvaliteten behöver
            höjas och att vi också behöver se över längden på dessa utbildningar.
          </note>
          <note>
            Ibrahim Baylan får gärna svara på vad som är det gemensamma beskedet
            från Socialdemokraterna, Vänsterpartiet och Miljöpartiet. Vad
            vill ni göra med dagens yrkesintroduktion? Ni får gärna vika mer
            av kammartiden till att också berätta vad de gemensamma beskeden
            på skolområdet är. Är det en återgång till en kravlös och betygslös
            skola? Ska läxor i hemmet förbjudas? Är ni överens med Vänsterpartiet
            om att slå igen porten till landets fristående skolor?
          </note>
          <note>
            Vi diskuterar gärna gemensamma besked i den här kammaren.
          </note>
          <note>
            Fru talman! Låt mig nu återkomma till det nya gymnasiet och yrkesprogrammen.
            Om jag har förstått våra kritiker rätt vill ni tillbaka till det
            som gällde tidigare, det vill säga mer teoretiskt innehåll på
            yrkesprogrammen för alla. Jag undrar då om ni har tagit del av
            vad IFAU kunde konstatera. De har ju noga gått igenom utvecklingen
            efter att det teoretiska innehållet på yrkesprogrammen ökade under
            90-talet. Vad var det egentligen som skedde då? Jo, resultatet
            blev att framför allt elever med låga grundskolebetyg slogs ut
            och hoppade av. Samtidigt var det inte fler som valde att gå vidare
            och studera på högskola.
          </note>
          <note>
            För mig är detta en signal om att man bör vara försiktig med
            att öka teoretiskt innehåll just för de elever som vill fokusera
            mer på de praktiska färdigheterna.
          </note>
          <note>
            Avslutningsvis: Alliansen ser gärna att fler läser vidare på
            högre utbildning. Vi välkomnar därför att många läser på högskoleförberedande
            program. Vi tycker dessutom att högskola kan vara en viktig väg
            framåt för elever på yrkesprogram. Vårt svar är därför att erbjuda
            just detta till dem som efterfrågar det.
          </note>
          <note>
            Jag skulle ändå vilja rikta en fråga till Socialdemokraterna
            och Ibrahim Baylan: Vad säger ni till de elever som vill läsa
            ett yrkesprogram utan högskolebehörighet? Vårt svar är att vi
            tycker att de ska fokusera på det som de själva önskar. Det är
            så vi bygger upp en skola som passar för alla och inte för några
            få.
          </note>
          <note>
            I detta anförande instämde Jan Ericson (M) och Yvonne Andersson
            (KD).
          </note>
          <note type="speaker">
            Anf. 5 AGNETA LUTTROPP (MP):
          </note>
          <note>
            Fru talman! Jag vill börja med att tacka Socialdemokraterna för
            att de har initierat denna mycket viktiga debatt som i dag handlar
            om ungdomarnas minskade intresse för yrkesgymnasiet.
          </note>
          <note>
            Hösten 2011 minskade andelen elever som valde gymnasieskolans
            yrkesprogram, efter att regeringen hade lagt om gymnasieprogrammen
            så att man inte längre fick behörighet att komma in på högskolan.
            Nu visar Ibrahim på att det här fortsätter även 2012. Ett ökat
            antal elever väljer inte yrkesprogrammen.
          </note>
          <note>
            Regeringens uttalade mål var att uppvärdera yrkesutbildningarna.
            Vägen dit var lägre kunskapskrav och slopad högskolebehörighet.
            Resultatet vet vi nu: Yrkesprogrammen väljs till större del bort
            i dag än tidigare.
          </note>
          <note>
            SCB:s prognos över arbetsmarknaden 2030 visar ett stort behov
            av gymnasieutbildade, främst inom vård och omsorg, men också inom
            industri, handel, administration, barn, fritid och transport.
            Bristen riskerar nu att bli ännu större då antalet elever på gymnasiets
            yrkesprogram minskar för andra året i rad.
          </note>
          <note>
            Det syfte som Björklund och regeringen har för sina reformer
            har inte uppnåtts, snarare tvärtom. Den svenska skolan har större
            problem än någonsin att få alla ungdomar genom grundskola och
            gymnasium med godkända betyg.
          </note>
          <note>
            Utbildningsministern brukar hävda, trots att alliansregeringen
            har haft makten i sex år, att det är den förra majoritetens fel
            att det ser ut som det gör i skolan. Det är naturligtvis långt
            ifrån hela sanningen. Inte för att allt var bra tidigare, men
            det är naturligtvis nonsens att det skulle vara omöjligt att åstadkomma
            verkliga resultat på sex år. Men åtgärder måste vara väl genomtänkta
            och förankrade bland dem som ska genomföra dem, annars händer
            ingenting.
          </note>
          <note>
            Den svenska skolans problem har dess värre funnits länge. Andelen
            som inte har fått slutbetyg i gymnasiet efter fem år har varit
            konstant under de senaste tio åren. Avhoppen är många, vilket
            orsakar stora problem för främst de ungdomar som inte fullföljer
            sin utbildning. Men det blir också ett stort samhällsproblem då
            icke avslutade studier leder till arbetslöshet och ökad risk för
            missbruk och kriminalitet.
          </note>
          <note>
            Nästan sju av tio elever som gick på yrkesprogrammen när dessa
            fortfarande gav behörighet till högskolan klarade också av att
            följa utbildningen med fullständiga betyg. I stället för att göra
            de förändringar som skulle krävas för att också den tredjedel
            som inte klarade det skulle få möjlighet att lämna tonåren med
            framtidsutsikter stängde ministern dörren för de två tredjedelar
            som klarade av de högre kraven.
          </note>
          <note>
            Skolverket visar nu att redan under det första studieåret hade
            var fjärde elev slutat. Endast 44 procent av eleverna i den första
            kullen fick slutbetyg efter tre års studier. Det här är naturligtvis
            väldigt olyckligt.
          </note>
          <note>
            Jag vet att syftet med att sänka ambitionsnivån var att minska
            avhoppen, och fler skulle klara gymnasiet med fullständiga betyg.
            När vi nu står med resultatet, i alla fall ett delresultat, vad
            gör vi då? Jo, regeringen fortsätter nedmonteringen av skolan
            och sänker ambitionen ytterligare genom att föreslå en ettårig
            gymnasieskola.
          </note>
          <note>
            Miljöpartiet anser att vi ska göra precis tvärtom. Vi ska höja
            ambitionsnivån. Vi måste helt enkelt höja kunskapsnivån och utbildningsnivån.
            Det är min förhoppning att Alliansen inte bara inser detta utan
            också agerar utifrån detta.
          </note>
          <note>
            Anf. 6 ULRIKA CARLSSON i Skövde (C):
          </note>
          <note>
            Fru talman! Höstterminen 2011 började många gymnasieelever i
            den nya gymnasieskolan. Det är klart att vi från Centerpartiets
            sida och även från allianskollegernas sida följer den här utvecklingen
            med stor nyfikenhet och med stort intresse. Det kommer ytterligare
            siffror i slutet av det här året. Det har gjort att vi i utskottet
            har skjutit upp en hearing just för att vi skulle kunna få ett
            bättre underlag inför en sådan här diskussion. Jag tror att vi
            kommer att få anledning att återkomma till frågan.
          </note>
          <note>
            De nya gymnasieprogrammen har förstärkts i olika riktningar,
            men det har handlat om och det handlar om att höja kvaliteten
            på alla inriktningarna. Det kan väl inte vara så att det enbart
            handlar om att högskolebehörighet skulle vara kvalitet? Det måste
            väl också handla om att de teoretiska ämnena på yrkesprogrammen
            blir alltmer knutna till det yrke som man kommer att arbeta inom
            och att det faktiskt också är ett sätt att stärka kvaliteten.
          </note>
          <note>
            Först och främst vill jag, precis som mina allianskolleger, förtydliga
            de möjligheter som finns för eleverna. Tidigare ledde alla gymnasieutbildningar
            till högskolebehörighet, det vill säga för alla dem som klarade
            av att fullfölja en gymnasieskolas nationella program. Tyvärr
            var det så många som kanske upp till var fjärde och ibland också
            var tredje som faktiskt inte klarade av det.
          </note>
          <note>
            I den nya gymnasieskolan är det nu valbart att läsa till högskolebehörighet
            på alla yrkesprogram. Senast, i den debatt vi hade i våras om
            gymnasieskolan, medgav Socialdemokraternas företrädare att man
            bidragit till att sprida en felaktig bild i medierna när man basunerat
            ut att det inte är möjligt att läsa in högskolebehörighet på yrkesprogrammen.
          </note>
          <note>
            Fru talman! Dagens unga är morgondagens medarbetare, företagare
            och beslutsfattare. Det är klart att det är oerhört viktigt. Alla
            vi som sitter här i dag är ju oerhört intresserade av den utbildning
            som vi ger till dagens unga. Det finns exempel på många skolor
            som lyckas alldeles fantastiskt, elever som når höga resultat,
            besjälade lärare som på olika sätt bidrar till att skapa en fantastisk
            gymnasieskola. Vi har en målsättning i vår lagstiftning att alla
            elever ska nå sin potential. Många får faktiskt möjligheten att
            närma sig den, men det är alldeles för många som inte får den.
          </note>
          <note>
            Ibrahim Baylan nämner i sitt anförande att han inte tror att
            arbetsgivare vill anställa den som har läst ett yrkesprogram,
            utifrån att man inte skulle ha en högskolebehörighet när man har
            läst ett yrkesprogram. Det förvånar mig. Vad det handlar om och
            har handlat om många gånger är ungdomar som inte har klarat av
            yrkesprogrammen. Skulle de ha varit mer attraktiva än de som går
            ut ett yrkesprogram i morgon?
          </note>
          <note>
            För Centerpartiet och alliansregeringen är det viktigt att titta
            på varje möjlighet vi har att stärka kvaliteten i utbildningen
            och att underlätta för unga människor att göra entré på arbetsmarknaden.
            Det är också därför det inför budgeten 2013 finns ett antal satsningar
            på att stärka yrkesprogrammens kvalitet och att förbättra kontakten
            mellan skola och arbetsliv. Hela ungdomspaketet, som vi inte ska
            debattera i dag, syftar till att ge unga en bättre möjlighet på
            arbetsmarknaden.
          </note>
          <note>
            Det finns fantastiska möjligheter för unga i Sverige i dag, men
            det finns alltför många elever som lämnar gymnasieskolan utan
            nödvändiga kunskaper och många gånger med bilden av att de har
            misslyckats, att de inte kan. Den sämsta förutsättningen för ett
            livslångt lärande är att gå ut gymnasieskolan utan en tro på sitt
            eget lärande.
          </note>
          <note>
            Jag har mött många föräldrar som har varit förvånade över att
            man faktiskt kan läsa in högskolebehörighet också på yrkesprogrammen.
            Jag hoppas att den här debatten verkligen bidrar till att kunskapen
            ökas, så att de som kommer att välja inför nästa höst vet att
            man kan läsa in högskolebehörighet på alla yrkesprogram.
          </note>
          <note>
            Vi vill också följa den utvecklade samverkan mellan gymnasieskolan
            och arbetslivet som nu kommer att ske med hjälp av de tydligare
            reglerna för det arbetsplatsförlagda lärandet.
          </note>
          <note>
            En annan sak jag vill lyfta fram om den nya gymnasieskolan är
            entreprenörskap. Sedan några år tillbaka finns en strategi för
            entreprenörskap och entreprenöriellt lärande. Varje år är vi många
            som med spänning följer det som sker inom ramen för Ung Företagsamhet
            där vi får se unga människor som får prova företagsidéer. Ibland
            lyckas de alldeles fantasiskt, och ibland blir det lite mer pannkaka
            men de lär sig mycket.
          </note>
          <note>
            I den här delen av debatten vill jag lyfta fram att vi visar
            ännu fler vägar framåt. Vi satsar också på folkhögskolan. Folkhögskolan
            är också en möjlighet för unga människor i dag att fullfölja gymnasieutbildningen.
            Alliansregeringens och allianspartiernas politik handlar om att
            ge unga människor många vägar framåt. Den handlar inte om stängda
            dörrar. Det finns många dörrar att öppna, men vi måste ge unga
            människor möjlighet att öppna dem. Därför sker många satsningar
            i Sverige i dag på att stärka kvaliteten i skolan. En annan viktig
            faktor som vi inte heller ska debattera är lärarnas och rektorernas
            viktiga uppdrag.
          </note>
          <note>
            Vi tror på den gymnasieskola som nu har genomförts, men vi ska
            givetvis följa utvecklingen för att än mer stärka kvaliteten.
          </note>
          <note>
            I detta anförande instämde Jan Ericson (M) och Yvonne Andersson
            (KD).
          </note>
          <note type="speaker">
            Anf. 7 RICHARD JOMSHOF (SD):
          </note>
          <note>
            Fru talman! Tack för ordet!
          </note>
          <note>
            Det känns som att vad man än säger upprepar man sig, och det
            som sägs i dag har vi hört förut. Jag tror att många håller med
            mig.
          </note>
          <note>
            Vad tänker jag säga? Jo, något jag har sagt förut, nämligen att
            svensk skola brottas med en rad olika problem många stora och
            svåra problem. Jag läste för bara någon dag sedan att ungefär
            12 procent av grundskoleeleverna lämnar grundskolan i dag utan
            fullständiga betyg. Om det är något som sätter press på gymnasieskolan
            borde det vara denna sak.
          </note>
          <note>
            I juni 2009 meddelade Skolinspektionen att hälften av gymnasieeleverna
            inte får godkänt i alla kurser och att så många som en tredjedel
            inte når tillräckliga resultat för att studera vidare på högskolan.
            I början av året kunde vi dessutom i tidningen Riksdag &amp; Departement
            läsa att var tredje elev fortfarande saknar slutbetyg efter tre
            års studier. Om vi har en grundskola som inte reder ut sitt uppdrag
            får det naturligtvis följdverkningar i gymnasieskolan.
          </note>
          <note>
            Såväl grundskolan som gymnasieskolan har misslyckats med sitt
            uppdrag. Det finns många som delar den uppfattningen. Jag har
            bland annat läst en intressant text av Christina Sandström, enhetschef
            på Skolverket, där hon håller med om detta. Detta är ett svek
            mot våra ungdomar och hela det svenska samhället.
          </note>
          <note>
            Fru talman! Den som lämnar gymnasieskolan utan fullständiga betyg
            kommer att få det mycket svårt på arbetsmarknaden. Det är ingen
            hemlighet. Jag har tidigare påpekat i talarstolen det är kanske
            tredje gången nu att vi inte behöver gå tillbaka speciellt långt
            i tiden jag minns själv på 80-talet då man lätt kunde få jobb.
            Det var inte speciellt svårt att få ett jobb även om man inte
            hade en slutförd utbildning. Man kunde lämna skolan i förtid,
            man kunde ta sabbatsår och hitta ett jobb, och sedan kunde man
            gå tillbaka till studierna. Det är inte riktigt så enkelt i dag.
            Det går fortfarande, men det är betydligt svårare i dag.
          </note>
          <note>
            Konkurrensen på arbetsmarknaden är mycket större i dag, inte
            minst på grund av att företagen ställer högre krav. Vi vet att
            det krävs en slutförd gymnasieutbildning för att över huvud taget
            få ett jobb i dag med få undantag. Naturligtvis är min uppfattning
            att vi har en så kallad massinvandring, en misslyckad invandring,
            som också späder på utanförskapet. Andelen människor som vill
            ha jobb är fler än vad det finns jobb.
          </note>
          <note>
            Vad gäller gymnasiereformen har vi tidigare konstaterat och det
            står vi fast vid att den är bra. Det finns brister, men i grund
            och botten är den väg som regeringen valt klockren. Situationen
            är allvarlig, och regeringen har försökt åtgärda den. Bara det
            är värt en applåd.
          </note>
          <note>
            Många ungdomar har efterlyst en renodlat yrkesinriktad gymnasieutbildning.
            Det är bra. Man får den. Alla behöver inte, alla vill inte, och
            jag tror till och med Björklund sade att alla kan inte, bli akademiker.
            Det stämmer. Lika lite som att alla vill inte, kan inte eller
            behöver inte bli hantverkare. Själv tillhör jag dem som inte kan
            bli hantverkare. Det finns det många som kan stryka under. Det
            är inget fel i det. Det är väl bra att vi är olika. Men båda grupperna
            behövs. Därför menar vi att en tydligare uppdelning mellan dels
            högskoleförberedande och dels yrkesförberedande program är bra.
            Det är helt rätt väg att gå.
          </note>
          <note>
            Jag förstår inte hur samtliga partier från den vänstra sidan
            av kammaren kan påstå att det här är att sänka ambitionsnivån.
            Vi ser det snarare som ett sätt att renodla utbildningarna. Det
            är bra. Det är också intressant att man på vänsterkanten tycks
            vara helt oförstående och helt ovetande om alla de tappade lustarna
            som vi kan hitta hos många ungdomar om vi går tillbaka i tiden.
            Många har tappat lusten, viljan och orken och hoppar av skolan
            i förtid. Det här är ett sätt att hjälpa dem, det vill säga försöka
            ge dem en framtid i Sverige. Det talar man knappt om på vänstersidan,
            och det är oerhört beklagligt.
          </note>
          <note>
            Vi tror och där delar vi regeringens uppfattning att gymnasiereformen
            kommer att öka genomströmningen. Jag tror att det kommer att leda
            till att fler kommer att gå ut gymnasieskolan med fullständiga
            betyg. Framför allt måste vi se det hela under en längre period.
            Att efter ett drygt år påstå det som har kommit fram här är oroväckande
            och hårresande. När jag pluggade fick jag lära mig att om man
            ska dra säkra slutsatser bör man titta på en lite längre tidsperiod.
          </note>
          <note>
            Fru talman! Det här innebär verkligen inte att allt är problemfritt.
            Det är klart att det är ett problem om färre söker till yrkesprogrammen.
            Men att dra de slutsatser som bland annat Socialdemokraterna gör
            är oseriöst. Jag menar att man inte kan dra de slutsatserna i
            dag.
          </note>
          <note>
            Det kan vara så att en del av förklaringen står att finna i den
            mytbildning som Socialdemokraterna sprider. Många av era företrädare
            i kommunerna har påstått på fullt allvar till ungdomar i debatter
            jag har deltagit i att om de väljer yrkesprogram får de ingen
            högskolebehörighet. Det är lögn! Jag säger inte att ni här i kammaren
            gör så, men jag har hört många av era företrädare göra det. Det
            går att komplettera i framtiden på komvux, och det är bra.
          </note>
          <note>
            Just komvux är viktigt. Det har jag påpekat flera gånger. Vi
            väljer att skjuta till resurser. Det livslånga lärandet kan låta
            som en klyscha men är oerhört viktigt. Man ska få möjlighet till
            det livslånga lärandet. Om man gör ett val som ung ska man kunna
            ändra sig. Där spelar komvux en oerhört viktig roll.
          </note>
          <note>
            Talartiden är slut. Jag har en hel del mer att säga, och jag
            återkommer om en liten stund.
          </note>
          <note type="speaker">
            Anf. 8 ROSSANA DINAMARCA (V):
          </note>
          <note>
            Fru talman! Som liten drömde jag om att bli läkare. Men när jag
            fick mina första betyg i åttan insåg jag att det skulle bli svårt.
            Sedan ville jag bli journalist. I nian var jag skoltrött, och
            när jag gjorde mitt gymnasieval gjorde jag som de flesta andra
            och valde utifrån intresse och det som kunde ge mig så många valmöjligheter
            som möjligt. Det blev samhällsvetenskaplig linje. Jag läste därefter
            på journalistlinjen, men efter en vända på komvux blev det lärarutbildningen.
          </note>
          <note>
            Även om det var ett tag sedan jag gjorde mitt gymnasieval resonerar
            dagens unga på liknande sätt. Man vill inte låsa fast sig vid
            ett livsval när man är 1516 år. Men den nya och uppdelade gymnasieskolan
            gör precis det: låser fast, slår igen dörrar.
          </note>
          <note>
            Jag har mött elever som gått naturbruksgymnasiet som vill bli
            veterinärer och elever på barn- och fritidsprogrammet som sedan
            vill läsa vidare till fritidspedagoger.
          </note>
          <note>
            De elever som i dag kan tänka sig att bli sjuksköterskor, veterinärer,
            lärare, fritidspedagoger, arkitekter eller civilingenjörer gör
            bäst i att söka ett högskoleförberedande program och de gör det.
            För en tid sedan kom det flera oroande rapporter om att allt färre
            ungdomar väljer yrkesutbildningar. Här väljer man att nonchalera
            det. Många av platserna är tomma på gymnasiernas yrkesprogram,
            och vissa program kunde inte ens starta i höst på grund av för
            få elever. Det är en oro som delas av både fackförbund och näringsliv
            och arbetsgivare.
          </note>
          <note>
            På en presskonferens tidigare i höst upprepade dock Jan Björklund
            flera gånger att detta inte är något problem. Han säger det här
            i talarstolen också. Han sade det så många gånger att man undrade
            om det var för att han skulle övertyga sig själv om att det inte
            var ett problem. Jag tycker dock att det är ett problem, för de
            här eleverna går miste om den viktiga och bra praktik som man
            oftast får på ett yrkesförberedande program. Så visst är det ett
            problem.
          </note>
          <note>
            I Malmö finns ungefär 125 industriföretag, men det var bara en
            sökande till industriprogrammet. Vi ser ett stort behov av personal
            inom äldreomsorgen i framtiden, men antalet sökande till omvårdnadsprogrammet
            fortsätter att minska.
          </note>
          <note>
            Den här regeringen har genom sina år vid makten elitiserat utbildningen.
            Allas rätt till utbildning har urholkats. Utbildning kan och ska
            motverka klyftor, men regeringen har gjort precis tvärtom. Med
            den nya gymnasieskolan har man skapat A- och B-utbildningar.
          </note>
          <note>
            Vi vill hålla fast vid ambitionen att ge alla elever i gymnasieskolan
            så goda kunskaper som möjligt och anser därför att alla nationella
            program ska ge grundläggande högskolebehörighet. Alla vill inte
            bli akademiker och kommer inte heller att bli det, men varför
            ska man tvingas att bestämma det redan vid 15 års ålder? Att få
            behörighet att studera vid högskola innebär inte ett tvång. Det
            innebär en möjlighet för människor att välja själva. Det minskade
            söktrycket visar också på att det är något som eleverna vill ha,
            för även de yrkesprogram som leder direkt till jobb ratas av eleverna.
            Vi har redan en hög ungdomsarbetslöshet, och det är eleverna medvetna
            om. Därför vill inte eleverna hamna i ett B-lag med sämre möjligheter
            till framtida utveckling. De vill ha friheten att välja, men den
            vill inte liberalen Björklund ge dem.
          </note>
          <note>
            Till skillnad från regeringen anser Vänsterpartiet att kunskap
            är en demokratisk rättighet och därför ska vara till för alla.
            För Vänsterpartiet är allas rätt till kunskap det viktigaste målet
            med utbildningspolitiken. Kunskap ger makt, och en bra skola är
            därför ett led i strävan mot ökad jämlikhet och minskade sociala
            klyftor. Alla ska ha samma möjligheter att skaffa sig kunskap
            och utvecklas efter sina egna förutsättningar och oavsett bakgrund.
            Skolan spelar en betydande roll för att ge alla en grund att stå
            på och för att ge eleverna de redskap som behövs för att utvecklas
            i skolan, men också resten av livet.
          </note>
          <note>
            Vi vill ha en skola som även i framtiden tillåter eleverna att
            drömma, en skola som hjälper eleverna att förverkliga sina drömmar
            och en skola som tillåter eleverna att göra andra val i livet
            än de som de drömde om när de var små.
          </note>
          <note>
            Fru talman! När man är 1516 år är det svårt att staka ut hur
            livet ska bli. Det är det förresten oavsett hur gammal man är.
            Min mamma jobbade på Saab i 36 år innan det gick i konkurs. Nu
            går hon en omvårdnadsutbildning. Saker händer i livet. Därför
            är det viktigt med en utbildningspolitik som håller dörrar öppna
            och erbjuder flera möjligheter. Jag vill ha en skola full av möjligheter,
            inte en skola full av hinder.
          </note>
          <note type="speaker">
            Anf. 9 YVONNE ANDERSSON (KD):
          </note>
          <note>
            Fru talman! När jag hörde Rossana Dinamarcas slutord tänkte jag
            att det verkar som att vi jobbar för samma skola det är bara för
            Vänsterpartiet att rösta på de här förslagen och inse att det
            är den skola vi har skapat.
          </note>
          <note>
            En av mina första motioner som jag hade möjlighet att väcka i
            Sveriges riksdag 1998, fru talman, byggde på tilltron också till
            den praktiska kunskapen. När jag kom in i riksdagen 1998 ville
            jag verkligen arbeta för den värdegrund som mitt parti står upp
            för, en kristen värdegrund. Den har funnits i hela det västerländska
            samhället och bygger på att människor är olika de har olika begåvningar,
            har olika möjligheter och ska respekteras för sina olikheter,
            och värderingen av dem är densamma för den skull.
          </note>
          <note>
            År 1998 hade Socialdemokraterna på ett par tioårsperioder brutit
            ned och nedmonterat i princip all yrkesutbildning. Då kan jag
            berätta att vi på våra sex år inte har tagit bort en enda yrkesutbildning.
            Det var utbildningar som var viktiga för hela samhället. Hela
            industrialiseringens följder när vi gick mot postindustrialismen
            byggde på att dessa utbildningar gav arbetsmarknaden duktiga människor
            som kunde jobba.
          </note>
          <note>
            Vilka gick då på dessa yrkesutbildningar? Jo, det var de som
            tyckte att det var spännande och roligt att arbeta med de olika
            områdena och som inte var särskilt intresserade av de teoretiska
            utbildningarna. Vi hade för övrigt också en fyraårig gymnasieingenjörsutbildning,
            och om man går tillbaka och tittar forskningsmässigt på vilka
            det var som blev gymnasieingenjörer finner man att det ofta är
            dagens chefer på olika håll.
          </note>
          <note>
            Vad Socialdemokraterna då ville driva igenom var högskolebehörighet
            för alla. Vad var det som hände? Jo, det som Rossana nämnde som
            möjligheter blev krav i unga människors liv. De kände inte att
            de orkade med det, och många kände sig misslyckade. Ute på arbetsmarknaden
            blev det allt färre hantverkare. Handens kunskap blev förknippad
            med en negativ attityd.
          </note>
          <note>
            Baylan talade om att vi sänker kraven på kunskap, men det gör
            vi inte alls. Vi ger yrkeskunskapen, handens kunskap, en ökad
            betydelse, och i realiteten höjer vi kraven på både teoretisk
            kunskap och praktisk kunskap.
          </note>
          <note>
            Jag är stolt, fru talman, över att Alliansen har lyckats komma
            så här långt och att utbildningsministern har orkat driva att
            allt fler unga ska ha rätten att trivas under sin utbildning,
            att få den utbildning som de är förmögna att ta vara på, att alla
            inte behöver vara i samma form utan har möjligheter att utvecklas
            efter vars och ens förmåga. Det är jättebra.
          </note>
          <note>
            Jag tror att det är viktigt att vi ser att det goda samhället
            bygger på att människorna som lever där får möjlighet till en
            förädling av sina förmågor utifrån sina behov. Då har också arbetsmarknaden
            möjlighet att utvecklas.
          </note>
          <note>
            Socialdemokraternas retoriska knep att nu försöka få svenska
            folket att tro att det är de som är oroade över att inte så många
            som möjligt läser på yrkesutbildningarnas program är faktiskt
            ett svek. Det är vi som har handlat. Det är vi som har sett till
            att man har återinfört möjligheten för alla att läsa efter sin
            förmåga. I dag kan man få det i vår gymnasieskola. Man får högskolebehörighet
            när man vill det. Man behöver inte om man inte vill, men man duger
            bra ändå. För dem som kommer på yrkesintroduktion är det en kort
            tid då de får den kunskap som de behöver.
          </note>
          <note>
            Ändå är målet till syvende och sist att alla på sikt ska få en
            utbildning så att de passar in i vårt samhälle. Det kan ta lite
            tid, längre eller kortare tid beroende på hur det går med studierna.
          </note>
          <note>
            Jag tror att det är viktigt att vi på allvar respekterar olika
            människors förmågor och ger dem möjligheter.
          </note>
          <note>
            Jag kan inte låta bli att nämna en sak. Jag har kommit från Singapore
            och hade möjlighet att besöka en rektor som tidigare hade varit
            på Linköpings universitet, Bertil Andersson. Det intressanta med
            universitetet där, Nanyangs tekniska universitet, är att det med
            internationella kriterier rangordnas som femte universitet bland
            de bästa i världen.
          </note>
          <note>
            Där har man satsat ordentligt på yrkesutbildningar också. Och
            tittar vi på olika länder ser vi att där man har satsat riktigt
            bra på yrkesutbildningar, där kan man också få riktigt bra högre
            utbildning och forskning.
          </note>
          <note>
            I detta anförande instämde Jan Ericson (M).
          </note>
          <note type="speaker">
            Anf. 10 Utbildningsminister JAN BJÖRKLUND (FP):
          </note>
          <note>
            Fru talman! 7 000 ungdomar varje år hoppar av gymnasiet redan
            i ettan 7 000! Det är ytterligare 5 000 i tvåan på gymnasiet som
            gör det varje år. 12 000 påbörjar aldrig det tredje året. Siffrorna
            är ungefär konstanta över åren. Så har det varit under alla de
            år som ni styrde och hittills under vår regering också.
          </note>
          <note>
            Den intressanta frågan, om man vill skapa ett jämlikt samhälle,
            tycker jag är: Hur ser vi på dessa ungdomar? Vad ger vi dem för
            hopp? Vad ger vi dem för möjligheter? Vad ger vi dem för möjligheter
            att lyckas?
          </note>
          <note>
            Ni har ett enda svar. Tomas Tobé frågade er om ni hade några
            gemensamma svar. Det är väl en bra fråga. Men om det är någon
            av er som har ett enskilt svar så är jag beredd att lyssna på
            det också. Vad tänker ni göra med de här 12 000 ungdomar som slås
            ut varje år? Det är därför Sverige har en högre ungdomsarbetslöshet
            än jämförbara länder. Det är därför vi har en stor utslagning.
          </note>
          <note>
            Ni har ett luftslott: Alla ska bli universitetskompetenta det
            skapar jämlikhet. Ni talar vackert om det. Ni struntar i de 12
            000! Kan inte någon av er tre på den rödgröna sidan komma upp
            hit och berätta: Vad är lösningen för de 12 000?
          </note>
          <note>
            Agneta Luttropp, riksdagsman för Miljöpartiet och själv speciallärare!
            Jag lyssnade på dig och undrade var du skulle landa. Du beskrev
            målande hur dessa ungdomar sliter och slås ut, och du använde
            ord som kriminalitet, arbetslöshet och social utslagning.
          </note>
          <note>
            Jag möter väldigt många av dina kolleger som speciallärare. Det
            är väldigt få som säger att lösningen för dessa är att vi ska
            ställa krav på att alla ska bli universitetskompetenta. Jag har
            nästan inte mött någon som säger det.
          </note>
          <note>
            De är förtvivlade över att dessa ungdomar misslyckas gång på
            gång. Vi håller alla med om att det bästa är om vi kan lösa det
            i grundskolan. Men låt oss vara realistiska och inse att under
            överskådlig tid oavsett vilka reformer vi gör och oavsett vilken
            regering vi har kommer många ungdomar att till sist inte nå målen
            i grundskolan, även om vi självklart ska pressa ned antalet underkända.
            Vad vill vi ni göra med dessa ungdomar?
          </note>
          <note>
            Då har Luttropp, Baylan och Dinamarca ett enda svar: De ska få
            bättre möjligheter att läsa in förkunskaperna och sedan komma
            in på nationella program och sedan läsa in högskolebehörighet.
            Det är det ni säger. Det är det enda svar ni har.
          </note>
          <note>
            Det ni säger till dem som är allra mest skoltrötta och har allra
            flest misslyckanden bakom sig är i praktiken: Ni ska inte gå tre
            år på gymnasiet som era kamrater, utan ni ska gå fyra år först
            ska ni läsa in behörigheten, och sedan ska ni gå ett vanligt nationellt
            program. De som är allra mest trötta på att gå i skolan ska gå
            längre än de andra!
          </note>
          <note>
            Det var precis så det var på IV-programmet. Det var därför det
            blev ett stort fiasko. Mer än 80 procent misslyckades på IV-programmet.
            Huvuddelen hoppade av i ettan och tvåan. Det spelar ingen roll
            att vi har döpt om det till introduktionsprogram. Eleverna finns
            där ändå! Vi måste hitta nya lösningar.
          </note>
          <note>
            Dinamarca! Din partikamrat är utbildningsminister i Norge, vänsterpartist.
            Jag har pratat med henne. De letar nu efter nya, kortare kurser
            på gymnasieskolan för de elever som hoppar av och misslyckas.
            Jag vet inte om du anser att hon är väldigt reaktionär. Det är
            precis samma lösning! Faktum är att vi delvis har hämtat vår idé
            från den norska vänsterregeringen. De är väldigt bekymrade över
            dessa ungdomar.
          </note>
          <note>
            Vill man snabbt åstadkomma fler elever på yrkesprogrammen är
            det bara att avskaffa teknikprogrammet. Gör det! Då kommer de
            att gå tillbaka till de yrkestekniska programmen. Man kan också
            avskaffa det nya ekonomiprogrammet. Då går de tillbaka till handels-
            och administrationsprogrammet.
          </note>
          <note>
            Då ökar vi snabbt procentsiffrorna. Men tror ni att svenska branscher
            blir gladare för det? Det är klart att de är jättelyckliga över
            att vi nu får ett ökat söktryck till teknik- och ekonomiprogrammen.
          </note>
          <note>
            Avslutningsvis: När började den svenska arbetarrörelsen skämmas
            för yrkeskunskap? Det enda som räknas är tydligen att man ska
            bli akademiskt behörig. Vi försöker värdera upp yrkeskunskaper,
            praktiska kunskaper. Men det enda ni kan komma på, när ni ska
            höja statusen på yrkesutbildningar, är att det inte är yrkesämnena
            som statusen ska höjas på, utan att de ska akademiseras så mycket
            som möjligt. När började ni skämmas för yrkeskunskap?
          </note>
          <note>
            I detta anförande instämde Yvonne Andersson (KD).
          </note>
          <note type="speaker">
            Anf. 11 IBRAHIM BAYLAN (S):
          </note>
          <note>
            Fru talman! Det är underhållande att lyssna på regeringens olika
            företrädare. Av beskrivningarna av de gångna åren under den borgerliga
            regeringen skulle man tro att utvecklingen har varit fantastisk.
            Man skulle aldrig kunna tro att resultaten i grundskolan har försämrats
            sex år i rad. Man skulle aldrig kunna tro att andelen ungdomar
            som hoppar av från gymnasiet har ökat år från år. Man skulle aldrig
            kunna tro att 5 000 ungdomar förra året valde bort yrkesprogrammen
            till förmån för studieförberedande program.
          </note>
          <note>
            I valet mellan kartan och verkligheten väljer den borgerliga
            alliansen kartan, eftersom verkligheten inte passar ihop med den
            självgoda beskrivningen om allt fantastiskt som man har gjort.
            Men det är trots allt verkligheten som gäller.
          </note>
          <note>
            Den verkligheten är att väldigt många ungdomar i vårt land går
            arbetslösa. Det kommer rapport på rapport som visar på att dessa
            arbetslösa ungdomar för sitt uppehälle måste gå till socialkontor.
            Är det där vi ska ha starka, unga, friska tjejer och killar? Vårt
            svar är naturligtvis: Nej, vi ska ha dem i utbildningssystemet.
            Vi ska ha dem så att de utbildar sig för den arbetsmarknad som
            finns i dag och i morgon inte den som fanns för 30 eller 50 år
            sedan.
          </note>
          <note>
            Vi skulle alla önska att det vore möjligt att få ett jobb efter
            grundskolan, som det var på 80-talet. Men så är det inte i dag.
            Vi skulle önska att det var samma slags kunskapskrav som ställdes
            i morgon på dem som till exempel ska ut och bli fordonsmekaniker
            som det var för 30 år sedan. Men det är det ju inte. Teknikutveckling,
            informationsutveckling och annat har gjort att man behöver ha
            goda kunskaper i engelska, svenska och matematik också på arbetsmarknaden.
          </note>
          <note>
            Har ni missat detta, eller låtsas ni bara? Vilka är de arbetsgivare
            som har krävt att man ska sämre kunskapskrav, att man ska ha ettåriga
            gymnasieutbildningar? Jag har inte hört en enda av arbetsgivarorganisationerna
            göra det hittills, och de kan väl ändå inte anklagas för att vara
            en socialdemokratisk förtrupp.
          </note>
          <note>
            Nej, vi socialdemokrater tror på det livslånga lärandet. Vi tror
            på alla ungdomar. Och vi ser utmaningarna. Jag ska inte lura i
            någon att det är enkla utmaningar, utan det är svåra utmaningar
            som man måste ta itu med från allra första början, från förskolan
            och genom grundskolan, gymnasieskolan, vuxenutbildningen, högskolor,
            universitet och yrkeshögskolor. Det handlar om alla de möjligheter
            som måste finnas där för att möjliggöra för ungdomar att inte
            bara en gång för alla utbilda sig utan också ha möjlighet att
            gång efter gång komma igen, eftersom vi lever i ett föränderligt
            samhälle.
          </note>
          <note>
            Det är mot den bakgrunden vi känner en oro, när allt färre väljer
            yrkesutbildningar. Nu försöker man avfärda det nonchalant och
            säger att det var bara 3,9 procent. Ja, Skolverket säger att det
            förra året var minst 3,9 procentenheter. Det kanske inte låter
            så mycket. Men då ska man veta att det bara under förra året handlar
            om 5 000 ungdomar som valde bort yrkesutbildningarna.
          </note>
          <note>
            Jan Björklund slår sig för bröstet och säger: Det är bra att
            de väljer teknikprogrammet det är jättebra. Men det är inte sanningen.
          </note>
          <note>
            Sanningen är att det i dag är samhällsprogrammet som växer. Samhällsprogrammet
            i Västerås kommun, en av landets största kommuner, är i dag större
            med antalet antagna elever än samtliga yrkesutbildningar tillsammans
            i industristaden Västerås!
          </note>
          <note>
            Att då blunda och säga Det här är inget bekymmer är inte bara
            att lura sig själv utan också att lura ungdomarna. Och hittills
            har jag inte sett någon från den regeringsallians som i dag regerar
            Sverige ta detta på allvar. Vad ska ni göra för att vända utvecklingen?
          </note>
          <note type="speaker">
            Anf. 12 TOMAS TOBÉ (M):
          </note>
          <note>
            Fru talman! Man skulle kunna tänka sig att man inför den här
            debatten och när vi diskuterar dessa reformer borde kunna dra
            några gemensamma lärdomar historiskt sett. Man borde kanske kunna
            titta på den gamla gymnasieskolan. Man skulle kunna ställa sig
            frågan om man tycker att den skolan levererade bra, om man tycker
            att det var bra att det individuella programmet blev det största
            programmet i gymnasieskolan och att uppemot 80 procent av de elever
            som gick till det individuella programmet misslyckades och inte
            fick en gymnasieutbildning.
          </note>
          <note>
            Man kanske skulle kunna titta på detta med att det fanns ett
            högskolebehörighetskrav. Man kanske skulle kunna konstatera att
            det var ett krav som inte gav något till alla utan bara till några
            få. Man kanske skulle kunna konstatera att det är en viktig förklaring
            till den ungdomsarbetslöshet som vi under decennier haft i Sverige.
            Men jag kan konstatera, fru talman, att dessa slutsatser verkar
            oppositionspartierna inte vara beredda att dra.
          </note>
          <note>
            Jag har nyligen blivit ordförande i utbildningsutskottet. Tidigare
            arbetade jag med arbetsmarknadspolitiken. Då debatterade vi mycket
            just synen på jobb. Jag noterade att Ibrahim Baylan från Socialdemokraterna
            avslutade sitt första inlägg i kammaren i dag med att lite retoriskt
            fråga: Ska alla vara städare? Lite grann där tror jag att vi hittar
            det som är den verkliga kärnan i debatten, för det handlar om
            synen på praktiska färdigheter. Är de lika bra eller inte? Är
            det så som vi från Alliansen säger, att de praktiska färdigheterna
            är minst lika viktiga, eftersom alla jobb behövs i samhället?
            Eller är det så att det enda som duger är att vi ställer krav
            på högskolebehörighet? Det beskriver skillnaden i utbildningsambitionerna.
            Jag tror att de allra flesta som lyssnar på denna debatt ställer
            sig frågan om alla måste till högskolan. Jag tror att de allra
            flesta inser att alla inte ska till högskolan.
          </note>
          <note>
            Låt oss gå tillbaka till frågan om yrkesprogrammen. Från Alliansen
            är vi beredda att seriöst diskutera vad vi kan göra för att värna
            yrkesprogrammen, hur vi till exempel kan se till att fler söker
            sig till vård- och omsorgsprogrammet. Regeringen har bland annat
            aviserat att man tittar på inriktningen för sjuksköterskor och
            på undersköterskeexamen. Vi tycker att det i grunden är bra att
            vi utifrån de praktiska erfarenheterna av yrkesprogrammen ökat
            dem med 10 procent.
          </note>
          <note>
            Allt detta är vi beredda att diskutera eftersom vi värnar yrkesprogrammen,
            men det enda svar vi får tillbaka är att man inte gillar den yrkesintroduktion
            som finns för de elever som är obehöriga. Samtidigt är man inte
            beredd att erbjuda något annat alternativ. Det enda svar man har
            för att få fler att söka sig till yrkesprogrammen är att ställa
            krav på högskolebehörighet. Jag kan inte tro att man menar allvar
            och tror att det vore en politik som skapar en skola för alla.
          </note>
          <note>
            Jag noterar också att Ibrahim Baylan, Socialdemokraterna, fortfarande
            inte svarat på min fråga, nämligen: Vad är ert svar till de elever
            som valt ett yrkesprogram men inte vill läsa in högskolebehörighet?
            Vad är ert svar till dessa elever? De förtjänar ett svar.
          </note>
          <note type="speaker">
            Anf. 13 AGNETA LUTTROPP (MP):
          </note>
          <note>
            Fru talman! Jag är glad att så många ungdomar inser att utbildningsval
            har stor betydelse för de framtida möjligheterna i livet, att
            man inte ska stänga dörren för möjligheten att ändra inriktning
            mot högre utbildning när man känner sig motiverad till det längre
            fram i livet. Utanför Utbildningsdepartementet står näringsliv,
            lärarfack och andra fackföreningar och undrar vilken framtid dessa
            elever ska gå till mötes, vem som vill anställa dem när de lämnar
            sin ettåriga gymnasieskola.
          </note>
          <note>
            Genom snabba och inte tillräckligt genomtänkta skolreformer riskerar
            vi att försämra snarare än att förbättra relation och koppling
            mellan arbetsliv och skola. Vägen till arbetslivet och karriären
            ser olika ut för olika människor och olika yrken sjuksköterskor,
            förskollärare, lantmätare och skogvaktmästare har tidigare haft
            sin rekryteringsbas bland dem som gått yrkesförberedande program
            och därefter varit yrkesverksamma innan de börjat sina högskolestudier.
            Undersköterskor har kunnat bli sjuksköterskor, barnskötare förskollärare
            och så vidare.
          </note>
          <note>
            Ett av misstagen håller förhoppningsvis på att rättas till, nämligen
            det som Tomas redovisade beträffande vårdprogrammet, att man ska
            se om det finns möjlighet att göra det högskoleförberedande. Det
            är ett steg i rätt riktning, men det räcker inte.
          </note>
          <note>
            Det finns många andra yrkesområden som också behöver förändras.
            Vad vet vi egentligen om hur mycket bristen på högskolebehörighet
            påverkar elevens skolval? De flesta elever vill ha alla vägar
            öppna, vägar som ger möjlighet till fortsatta studier och eventuella
            yrkesomval. Om vi vill ha hög kvalitet i gymnasieskolan borde
            det vara enkelt för en byggelev som vill gå vidare att bli byggingenjör,
            liksom borde det vara enkelt för den som går industritekniska
            programmet att läsa till maskiningenjör.
          </note>
          <note>
            Flera gymnasieskolor är bekymrade över att så få vill läsa yrkesinriktade
            program. Till exempel kan handelsprogrammet i Flen troligen inte
            starta, och det industritekniska programmet har lagts ned. Intagningen
            till yrkesprogrammen i Stockholm, Göteborg, Skåne och Västerbottens
            län minskar. Det är inte ett problem bara för eleverna, utan det
            är ett samhällsproblem.
          </note>
          <note>
            Jag förstår inte riktigt det resonemang som förs. Det är illa,
            det håller jag med om, att 12 000 ungdomar hoppar av gymnasiet,
            en stor del av dem redan efter ett år, vilket får till följd att
            de inte får något jobb. Men bara man går ett år så får man jobb,
            heter det. Eftersom utbildningsministern frågar vill jag säga
            att alternativet, det jag tycker är viktigt, det är att börja
            med att göra en analys, det vill säga ta reda på vilka förklaringar
            det finns till att elever väljer vissa program. Vad är det som
            styr deras val? Är det kamraternas val? Är det tillgången på jobb?
            Är det vilken skola man går i? Eller är det den person man är?
            Det tror jag är en viktig analys att göra för att se vilka de
            viktiga förändringarna i gymnasieskolan är.
          </note>
          <note>
            Anf. 14 ULRIKA CARLSSON i Skövde (C):
          </note>
          <note>
            Fru talman! Det är ju en riktigt spänstig debatt om dessa frågor!
          </note>
          <note>
            Jag vill börja med att besvara det som Baylan tog upp i sitt
            senaste inlägg. Vi ser absolut problemen, men vi ser också att
            det finns mycket gott i den svenska skolan. Vi vill lyfta fram
            en bred och mångfasetterad bild av den utbildning vi faktiskt
            har.
          </note>
          <note>
            För att skapa en långsiktigt hållbar utveckling i Sverige är
            möjligheten att välja olika vägar en nyckelfråga. Precis som mina
            kolleger sagt tidigare i debatten är det inget större problem
            att fler elever väljer teknikprogrammet. Ibrahim Baylans stora
            fasa över elevernas val och samhällsprogrammet i Västerås förvånar
            mig. Det måste väl ändå vara så att det individen väljer är det
            man vill göra och det man därmed också ska få möjlighet att satsa
            på.
          </note>
          <note>
            Som mina kolleger lyft fram handlar det till exempel om att omvårdnadsprogrammet
            inte förmår locka så många studerande som man skulle önska. Men
            även där finns undantag. Där tror jag att det är viktigt att se
            på de omvårdnadsutbildningar som lockar unga människor vad det
            är man har gjort som gör att det faktiskt är attraktivt att söka
            till dem. Det finns åtminstone hemma i Skaraborg, som jag kommer
            från, ett antal omvårdnadsutbildningar som lyckas locka unga människor.
            Och det är klart att vi måste lära av det som tilltalar unga människor.
          </note>
          <note>
            Precis som också sagts tidigare finns möjligheten att göra ett
            större förtydligande när det gäller en högskoleutgång från omvårdnadsprogrammet.
            Men jag vill än en gång betona, och vänder mig framför allt till
            Agneta Luttropp, att man kan läsa in grundläggande högskolebehörighet
            på alla yrkesprogram. Jag hoppas att det har gått fram.
          </note>
          <note>
            Jag skulle också vilja ta upp frågan om hur vi ser på olika utbildningar.
            Jag förstår mig inte på Socialdemokraternas syn på detta. Och
            jag tycker inte att man är så lite fräck i sin retorik när man
            säger att dagens unga är smartare än alliansregeringen eftersom
            de fattar att man behöver en studieförberedande gymnasieskola.
            Vad säger man då till alla dem som har valt ett yrkesprogram och
            valt att inte läsa ett studieförberedande sådant? Säger man att
            de inte är speciellt smarta som väljer det?
          </note>
          <note>
            När unga människor väljer en inriktning är det oerhört viktigt
            att de får respekt för de val de gör. Och vi ger många vägar framåt.
            Vi skapar möjligheter. Men som vi har varit inne på ett antal
            gånger ser vi också att grundskolan har problem med att ge alla
            elever det som de behöver. Det måste till individuella lösningar
            för dem som av olika anledningar inte har klarat av grundskolan
            och som kanske också har en annan problematik med sig. Då måste
            vi se individen och inte att man ska passa i samma form.
          </note>
          <note>
            Jag vill också lyfta fram mycket av det som är gott. Jag hade
            förmånen att vara i Vårgårda i går och där träffa en årskurs 6.
            De har några år kvar tills de ska välja till gymnasieskolan. Men
            en levande diskussion i klassrummet om att man kan bli både kärnfysiker
            och riksdagsledamot eller något annat spännande yrke ger mig framtidstro,
            att möta inspirerande lärare och inspirerade elever.
          </note>
          <note>
            Jag vill att vi ska jobba för en skola som kan ge alla elever
            möjligheten till framtidstro och ge möjligheter och redskap för
            att göra goda val framöver. Precis som har sagts någon gång ska
            vi också veta att om man väljer att inte läsa högskoleförberedande
            program under gymnasietiden har man en rättighet att göra det
            senare. Det är jätteviktigt att veta att vi skapar möjligheter
            och skapar rättigheter. Men vi behöver också göra det som vi har
            diskuterat tidigare, satsa på en bättre studie- och yrkesvägledning.
          </note>
          <note type="speaker">
            Anf. 15 RICHARD JOMSHOF (SD):
          </note>
          <note>
            Fru talman! Det minskade söktrycket till yrkesprogrammen är något
            som faktiskt har pågått under ganska lång tid. Jag har ägnat ett
            par dagar åt att söka på internet och läsa för att verkligen ta
            reda på om det som jag tror stämmer, vilket jag i och för sig
            redan visste, att detta har pågått under en ganska lång tid. Det
            minskade söktrycket till vård- och omsorgsutbildningar har pågått
            i kanske 20 år.
          </note>
          <note>
            Om jag nu inte är helt ute och reser, i så fall får ni gärna
            rätta mig, är min minnesbild att också Socialdemokraterna har
            styrt landet en del under den här 20-årsperioden. Och om det nu
            har pågått under så pass lång tid måste ju också ni bära en del
            av ansvaret för att det ser ut som det gör.
          </note>
          <note>
            Jag tycker att det är ytterst anmärkningsvärt, om man nu tar
            vård- och omsorgsutbildningarna som exempel, om det här har pågått
            i 20 år, hur det kan komma sig att man står häruppe och ger sken
            av att det är ett problem som är ett år gammalt.
          </note>
          <note>
            Jag försöker verkligen att inte ta ställning för vänster eller
            höger när jag ger mig in i en fråga, utan jag lyssnar på vad de
            olika representanterna säger och försöker sedan jämföra det med
            verkligheten. Och i det här fallet landar ni långt, långt från
            verkligheten. Den saken är säker.
          </note>
          <note>
            Björklund har redan tagit upp det nya teknikprogrammet. Om jag
            förstår det hela rätt är det väl snarare så att det ökade söktrycket
            dit mycket väl kan förklara det minskade söktrycket till industriprogrammen.
            Så verkar det åtminstone vara när jag försöker sätta mig in i
            frågan. Det kan naturligtvis ändå vara ett problem det kan man
            tycka men då kanske man ska diskutera utifrån den verklighet som
            faktiskt existerar och inte utifrån någon sorts mytbildning.
          </note>
          <note>
            Naturligtvis finns det problem i yrkesprogrammen. Det problem
            som jag har hittat när jag har försökt läsa på om dessa program
            är till exempel att väldigt mycket kritik riktas mot kvalitetsbrister
            på yrkesprogrammen. Man klagar bland annat på att det är ett problem
            vad gäller det arbetsplatsförlagda lärandet. Bra, då har vi ett
            faktiskt problem. Åtgärda det!
          </note>
          <note>
            Det finns också en hel del kritik riktad mot att vissa program
            är dåligt uppdaterade. De är för dåligt anpassade till förändringar
            i respektive bransch. Bra, ett faktiskt problem. Åtgärda det!
            Då kanske vi kan förbättra det som behöver åtgärdas, men att utgå
            från mytbildning, halvsanningar och kanske till och med rena lögner
            gör knappast situationen bättre.
          </note>
          <note>
            Jag vill också trycka på lärlingsutbildningarna. Jag tror på
            lärlingsutbildningarna, och det vet jag att det är många som gör,
            även mitt parti. Här har vi föreslagit en ny anställningsform
            för lärlingar för att minska det som vi anser vara tröskeln in
            till arbetsmarknaden, framför allt för de unga. Vi menar att det
            ska finnas en prövoperiod om tolv månader som möjliggör för arbetsgivare
            att anställa unga lärlingar. Upplärlingsmomenten kompenseras genom
            att anställningen helt befrias från arbetsgivaravgifter. Det tror
            vi kan vara en väg in, inte minst för dem som är skoltrötta.
          </note>
          <note>
            Jag vill återigen peka på det som jag lyfte fram tidigare. Jag
            instämmer här ganska mycket med Tomas Tobé. Jag har inte hört
            något svar på frågan hur man ska göra med de 12 000 tappade lustarna,
            som Björklund tidigare lyfte fram, de som tappar viljan och orken
            och hoppar av i förtid. Hur gör vi med dem? Jag instämmer helt
            och hållet i slutsatsen att dem hjälper vi inte genom att tvinga
            dem att läsa någon sorts högskoleförberedande utbildning. Den
            saken är säker!
          </note>
          <note type="speaker">
            Anf. 16 ROSSANA DINAMARCA (V):
          </note>
          <note>
            Fru talman, utbildningsministern! Jag har aldrig skämts över
            yrkesarbetande. Min mamma har varit bilbyggare i 36 år. Jag skäms
            inte ett dugg över henne eller hennes arbete. Men jag skäms över
            den utbildningspolitik som säger att sådana som hon ska till exempel
            inte veta så mycket om hur samhället fungerar.
          </note>
          <note>
            Regeringen säger sig vilja uppvärdera yrkesutbildningarna, men
            i själva verket visar man ett stort förakt mot de elever som väljer
            yrkesinriktade program. Om man ser till genomströmningen är den
            lika god på bygg- som naturvetenskapsprogrammet. Men ändå säger
            utbildningsministern att yrkeseleverna är skoltrötta, vet inte
            vad de vill och ska därför inte behöva bry sina hjärnor med svenska
            eller samhällskunskap.
          </note>
          <note>
            Den nya gymnasieskolan har ett år på nacken, och elevernas signaler
            har varit tydliga. Söktrycket till yrkesprogrammen har rasat,
            för att inte tala om lärlingsprogrammen där varannan elev hoppar
            av för att man inte är nöjd med kvaliteten.
          </note>
          <note>
            Vänsterpartiet anser att en modern gymnasieskola inte ska dela
            upp eleverna utifrån den föråldrade principen, som vi hör kd här
            föredra, om dem som har ett gott läshuvud eller inte och därmed
            tidigt låsa in ungdomar i ett fack. Vi arbetar därför för en gymnasieskola
            som inkluderar alla och ger alla samma möjligheter. Därför måste
            alla program på gymnasieskolan ge eleverna förmåga att ta initiativ
            och lösa såväl teoretiska som praktiska problem, att tänka kritiskt,
            att ifrågasätta etablerade sanningar samt att kunna arbeta både
            självständigt och tillsammans med andra. Det handlar om kunskaper
            som är nödvändiga i arbets- och samhällslivet. Lösningen är inte
            att ge gymnasieelever sämre kunskaper utan mer resurser och fler
            lärare för att alla ska nå de kunskapsmål som redan finns.
          </note>
          <note>
            Enligt statistik från SCB har omkring 60 procent av dagens gymnasieelever
            planer på att börja läsa på högskolan. På till exempel omvårdnadsprogrammet
            är det 75 procent av eleverna som har sådana planer. Det är bara
            naturvetenskapsprogrammet som har en högre andel elever som kan
            tänka sig det. Det innebär att många kanske känner sig tvingade
            att välja ett högskoleförberedande program, trots att de också
            är intresserade av ett särskilt yrke.
          </note>
          <note>
            Utifrån den sociala struktur som råder i dag på de olika nationella
            programmen är det lätt att konstatera att den sociala snedrekryteringen
            kommer att öka på högskolan med regeringens nya gymnasieskola.
          </note>
          <note>
            Regeringen hänvisar till att man ska ha rätt att läsa in högskolebehörighet
            inom ramen för ett yrkesprogram. Det är dock ett betydligt sämre
            alternativ än att gå ett högskoleförberedande program. Elever
            på yrkesprogram måste utnyttja det individuella valet eller till
            och med ibland välja utökat program för att läsa in de poäng som
            krävs för att få högskolebehörighet. Ändå kommer de inte att kunna
            konkurrera om studieplatser på högskoleutbildningarna eftersom
            de inte ges någon möjlighet att läsa kurser som ger meritpoäng.
            De får dessutom mindre utrymme att läsa den särskilda behörighet
            som krävs för många högskoleutbildningar.
          </note>
          <note>
            Varför ska elever som väljer ett yrkesprogram behöva gå en omväg
            och läsa mer? Varför inte ge alla rätt till en fullvärdig gymnasieutbildning?
            Detta är nämligen precis vad det handlar om: att ge alla rätt
            till en fullvärdig gymnasieutbildning.
          </note>
          <note type="speaker">
            Anf. 17 YVONNE ANDERSSON (KD):
          </note>
          <note>
            Fru talman! Jag är så innerligt glad över att vara en del av
            Alliansen och få vara med och duka upp detta smörgåsbord som gör
            att alla elever har möjlighet att välja det som passar dem och
            få en stimulans där de inte tvingas in i mängder av krav som de
            inte kan leva upp till.
          </note>
          <note>
            En påskafton därhemma fick vi ett läckage på ett element. Vi
            har vattenburen elvärme, och det forsade ut vatten. Både min man
            och jag har läst fysik, och vi visste mycket väl vad det var för
            process i det forsande vattnet. Vi kunde dock inte stoppa det
            och var innerligt tacksamma när det kom en duktig rörmokare som
            kopplade bort elementet så att vi kunde ha vårt påskfirande på
            kvällen. Så kan det vara.
          </note>
          <note>
            Denne rörmokare var guld värd med sin yrkeskunskap. Vi tyckte
            att vår kunskap var bra, för vi förstod ju lite men kunde inte
            göra något åt situationen. Allt detta behövs i vårt samhälle.
          </note>
          <note>
            När Socialdemokraterna en gång i tiden monterade ned yrkesskolorna
            och bara talade om högskola, poäng och teoretiska kunskaper, vilket
            också yrkesskolorna måste ha om de skulle vara värda något, fick
            vi en negativ attityd till mycket av det som är handens kunskap
            och den praktiska kunskapen.
          </note>
          <note>
            Jag hävdar att det finns kvar spår av detta i vårt samhälle och
            att vi måste vända på denna trend och inse att alltihop behövs.
            Om man väljer yrkesprogram med utökat praktiskt innehåll kan det
            inte vara lika mycket teori, för då orkar ingen med det. Ingen
            av oss kräver att elever på en teoretisk utbildning ska meka med
            motorer för att lära sig att stå i verkstaden. Vi måste ha en
            uppdelning och en mångfald där var och en kan få det man behöver.
          </note>
          <note>
            Yrkesintroduktionen beslutade alla partier om gemensamt, och
            för ett år sedan startade den. Vi var överens med oppositionen
            om den, och det var först i samband med budgetpropositionen, när
            det tydligt framgick att det skulle vara kvalitetsförstärkning
            och att Alliansen medgav resurser till det, som det blev liv i
            luckan hos Socialdemokraterna. Då var den inte intressant längre.
          </note>
          <note>
            Ni talar med kluven tunga. Baylan talar om karta och verklighet.
            Vi försöker åtminstone anpassa kartan till verkligheten, men ni
            tycks varken ha karta eller verklighet när ni börjar diskutera.
            Om ni på allvar är oroliga över att för få söker yrkesprogrammen,
            varför vill ni då inte ställa upp på en kvalitetsförstärkning
            av yrkesintroduktionen? Varför vill ni i så fall inte säga att
            det är bättre att ungdomar läser fyråriga yrkesutbildningar än
            treåriga?
          </note>
          <note>
            Finns det stringens i attityden att ni verkligen är oroliga för
            att så få väljer yrkesprogrammen, eller är det ett sätt att försöka
            återerövra det ni förlorade när ni nonchalerade yrkeskunskaperna?
          </note>
          <note type="speaker">
            Anf. 18 Utbildningsminister JAN BJÖRKLUND (FP):
          </note>
          <note>
            Fru talman! Vi delar självfallet uppfattningen att dagens arbetsliv
            kräver generellt sett högre kunskapsnivå än gårdagens arbetsliv,
            och morgondagens arbetsliv kräver ännu mer. Det betyder inte att
            alla jobb kommer att kräva högskolebehörighet. Fler jobb kräver
            det än förr men inte alla.
          </note>
          <note>
            Frågar man näringslivets organisationer kommer alla att säga:
            Just vår bransch kräver högskolebehörighet. Frågar man dem en
            gång till kommer de att säga: Vi behöver de högpresterande i vår
            bransch.
          </note>
          <note>
            Så säger alla. Dock måste vi som samhällsansvariga fundera på
            hur det ska gå ihop. Ska de som inte är högpresterande inte ha
            någon plats i vårt samhälle? Ska de slås ut? Alla ska med stod
            det på en del valaffischer för några år sedan. Ska vi lämna det?
            Är det bara de högpresterande som ska med?
          </note>
          <note>
            De förändringar som har gjorts av yrkesprogram och av gymnasium
            tror jag inte räcker. Vi kommer fortsatt att ha stora avhopp och
            misslyckanden. Rossana Dinamarca påpekade mycket riktigt att avhoppen
            från lärlingsutbildningarna är många. Vi behöver utveckla kvaliteten
            där, och vi behöver utveckla kvaliteten på yrkesutbildningar,
            yrkeskunskaper och yrkesintroduktion. Vi behöver också kortare
            alternativ för en del.
          </note>
          <note>
            Försök inte att utmåla att ettåriga utbildningar ska ersätta
            treåriga. Så är det inte. De kortare gymnasieutbildningarna ska
            vara för dem som i dag inte alls går på gymnasiet eller inte fullföljer
            gymnasiet. För dem är detta en bättre och längre utbildning än
            vad de i dag har. Man ska ju inte gå ett år i stället för tre,
            utan det är för dem som inte går gymnasiet.
          </note>
          <note>
            12 000 ungdomar hoppar av ettan och tvåan varje år. Vad vill
            ni göra med dem? Jag har ställt frågan två gånger och ställer
            den en tredje. För att Baylan inte ska glömma frågan lägger jag
            kvar en lapp med den i talarstolen.
          </note>
          <note type="speaker">
            Anf. 19 IBRAHIM BAYLAN (S):
          </note>
          <note>
            Fru talman! För den som inte dagligdags följer skolfrågorna kan
            denna debatt te sig märklig. Vi värnar yrkesprogrammen och känner
            en oro för att allt färre väljer dem. Som tidigare beskrivits
            startas på många orter inte dessa inom en rad yrken. Det gäller
            till exempel industriprogrammet. Lägg till att det när det blir
            färre och färre som söker blir svårare att upprätthålla kvaliteten
            eftersom många yrkesprogram kräver rejäla investeringar i teknik
            och annat som är up to date med den bransch man utbildar för.
          </note>
          <note>
            Andra som säger sig värna yrkesprogrammen verkar blunda för detta.
            Man säger att det är en naturlig konjunkturell justering. Det
            kan rimligtvis inte vara en konjunkturell justering att andelen
            som sökte till yrkesprogrammen mellan 2010 och 2012 i Stockholms
            kommun har sjunkit med 34 procent. Andelen i Göteborgsregionen
            har sjunkit med 31 procent under motsvarande period och i Malmö
            med 30 procent. Är det en slump eller hänger det samman med den
            genomförda gymnasiereformen?
          </note>
          <note>
            Jag tror att det tyvärr är det sistnämnda. Jag hade hoppats att
            den regeringsallians som regerar i dag och har regerat i Sverige
            under sex år skulle ha bitit huvudet av skammen och konstaterat:
            Vi hade goda föresatser, men det gick inget vidare.
          </note>
          <note>
            Nej, i stället vill man köra vidare, precis som utbildningsministern
            redogör för, och införa ettåriga gymnasieutbildningar. Jan Björklund
            har beskrivit det på flera sätt. Hur ser din drömskola ut, frågade
            DN när han fyllde 50 år. Han svarade: Jag tycker att yrkesutbildningar
            kan vara ett till två och ett halvt år med kortare utbildning
            för de elever som inte är behöriga till nationella program.
          </note>
          <note>
            Nu går han vidare. Min sista fråga till Alliansens företrädare
            blir: Vad är det som gäller? En del i utskottet påstår nämligen
            att detta inte finns. Passa på att lämna ett klart och tydligt
            besked till Sveriges gymnasieelever: Kommer det eller kommer det
            inte att införas ettåriga gymnasieutbildningar?
          </note>
          <note type="speaker">
            Anf. 20 TOMAS TOBÉ (M):
          </note>
          <note>
            Fru talman! Jag vill tacka för en klargörande debatt. Det finns
            en allians som ger gemensamma och tydliga besked, och det finns
            oppositionspartier som säger nej och sedan ja, vadå? Man vet inte
            vilka besked som gäller när det handlar om synen på den yrkesintroduktion
            som nu finns på plats för alla dem som i dag är obehöriga till
            ett gymnasieprogram.
          </note>
          <note>
            Till skillnad mot Ibrahim Baylan klarar jag av att svara på de
            frågor som ställs här i kammaren. Regeringen har aldrig föreslagit
            ett nytt nationellt gymnasieprogram som är ett eller två år. Däremot
            har vi varit mycket tydliga med att vi vill göra ordentliga satsningar
            för att höja kvaliteten för dem som i dag befinner sig inom yrkesintroduktionen.
            Vi är beredda att titta på längden på yrkesintroduktionen. Det
            är ett gemensamt besked från oss. Vi är beredda att fortsätta
            att utveckla det.
          </note>
          <note>
            Vi får inga svar från något oppositionsparti. Ni för en debatt
            som inte har någonting med det samhällsproblem att göra som vi
            andra försöker förhålla oss till.
          </note>
          <note>
            Rossana Dinamarca sade att om man inte vill ha högskolebehörighet
            på alla yrkesprogram har man ett förakt för elever. Jag skulle
            inte vilja använda så starka ord, men jag kan konstatera att det
            i grunden handlar om vilka utbildningar man tycker är fina nog.
            Vårt besked är att vi tycker att alla utbildningar är lika viktiga,
            och att alla färdigheter är lika viktiga. Det är den arbetsmarknaden
            som dagens unga möter. Vi kommer att fortsätta att utveckla vår
            politik. Det behöver svenskt utbildningssystem, och det behöver
            svensk arbetsmarknad.
          </note>
          <note type="speaker">
            Anf. 21 AGNETA LUTTROPP (MP):
          </note>
          <note>
            Fru talman! Hur många gånger har jag inte hört detta: Alla vill
            inte bli akademiker. Nej, det vill inte alla. Så är det inte heller.
            När min pappa tog studenten 1921 var det 3 procent som tog studenten.
            Jag varken hoppas eller tror att regeringen vill gå så långt tillbaka
            som till 1921 och att det skulle bli bara 3 procent som är behöriga
            till högre studier. I dag är det ungefär 50 procent som går vidare.
            Det är inte alla som vill bli akademiker. Det menar vi inte heller,
            men de teoretiska kunskaperna om ett samhälle och om det engelska
            språket är bra att ha med sig vilket yrke man än har. Det kan
            i alla fall inte vara en nackdel. Det är klart att det är något
            som är bra att ha med sig. Det är det vi vill ha kvar.
          </note>
          <note>
            Andra vanliga uttryck är: De är stöpta i samma form, och alla
            individer är olika. Det tror jag att alla vet. Ett av pedagogens
            viktigaste uppdrag är att differentiera utifrån att alla inte
            är lika och utifrån att alla inte är stöpta i samma form. Det
            är det uppdraget vi pedagoger har. Vi är väl medvetna om att det
            är så. Vi har en normalfördelningskurva. Den kan vi inte trycka
            ihop. En grupp eller klass är heterogen. Det kommer alltid att
            vara så. Man kan inte trycka ihop det. Det vore på ett sätt idealiskt
            för en pedagog, men tji utmaning för både elever och lärare. Ge
            upp att man kan göra så.
          </note>
          <note>
            Anf. 22 ULRIKA CARLSSON i Skövde (C):
          </note>
          <note>
            Fru talman! Det är fler frågor än svar i debatten. Jag vänder
            mig till Miljöpartiet och Agneta Luttropp: Nog vet du väl att
            man läser svenska och engelska också på många av yrkesprogrammen?
            Det är inte fritt från teori på yrkesprogrammen.
          </note>
          <note>
            För att skapa en långsiktigt hållbar utveckling är det viktigt
            att vi erbjuder olika vägar. Eleverna måste få möjlighet att göra
            olika val. De måste vara välinformerade och de måste veta vilka
            vägar och möjligheter de har. Vi satsar på att stärka kvaliteten
            i yrkesprogrammen, och vi satsar på att stärka kvaliteten i studie-
            och yrkesvägledningen eftersom vi har sett att det finns brister
            som vi vill åtgärda.
          </note>
          <note>
            Vi ser problemen och presenterar ett antal åtgärder för att motverka
            dem, men vi ser också allt som är bra.
          </note>
          <note>
            I sitt inledningsanförande talade Ibrahim Baylan om att man ska
            tro på de unga, på framtidstro och höga ambitioner. Självklart
            ska vi ha höga ambitioner. Det visar vi med den gymnasieskola
            som vi skapar. Möjligheten för höga ambitioner är olika inriktningar.
            Det handlar inte om låga ambitioner på något av yrkesprogrammen
            eller något av de högskoleförberedande programmen.
          </note>
          <note>
            När det gäller den grupp som har det svårast, de som kommer att
            gå yrkesintroduktionen till exempel, handlar det också om att
            stärka kvaliteten i yrkesintroduktionen och tydliggöra vilka uppdragen
            är. Det handlar många gånger om elever som behöver tydliga mål
            och relativt kort tidsperiod så att de ser att de når målen.
          </note>
          <note>
            Alliansregeringen vill skapa en skola som ger alla individer
            möjlighet till framtidstro, kunskap och kreativitet. Vi vill lyfta
            in modern teknik och mycket nytt som vi behöver satsa på.
          </note>
          <note>
            Tack för debatten. Jag hoppas att den har klargjort att vi har
            hög kvalitet både på de högskoleförberedande programmen och på
            yrkesprogrammen.
          </note>
          <note type="speaker">
            Anf. 23 RICHARD JOMSHOF (SD):
          </note>
          <note>
            Fru talman! Vi värnar yrkesprogrammen, säger Baylan. Jag tror
            att alla värnar yrkesprogrammen. Vi värnar yrkesprogrammen. Det
            är fascinerande att man inte verkar vara medveten om verkligheten.
            I 20 år har söktrycket till vård- och omsorgsutbildningar minskat;
            här påstår man att det är ett år.
          </note>
          <note>
            Man kanske borde tänka lite bredare. Hur kan det komma sig att
            ungdomar inte väljer de här jobben? Kan det vara något annat?
            Kan det vara verkligheten? Kan det vara så att man i kommuner
            där ni styr, och har styrt under lång tid, har dåliga förhållanden
            i vården? Det är tunga jobb med dåliga löner. Kan det bero på
            mediernas rapportering om hur dåligt ställt det är i vården, hur
            dåligt de gamla har det och så vidare? Ni bär ett jättestort ansvar,
            kanske det största. Det är trots allt ni som har styrt landet
            längst.
          </note>
          <note>
            Med anledning av vad Rossana Dinamarca lyfte fram tidigare förstår
            jag inte hur en gymnasieskola kan vara inkluderande när den slår
            ut 12 000 varje år. Jag förstår inte hur den kan vara inkluderande.
            Jag förstår inte heller hur man kan påstå något sådant och sedan
            strunta i att svara på de frågor som ställs. Ni svarar inte på
            frågorna; ni fortsätter att prata om myter. Det är anmärkningsvärt.
          </note>
          <note>
            Några har tackat för debatten. Jag tycker inte att det har varit
            mycket till debatt. Jag visste ungefär detta tidigare och beklagar
            att vi inte har haft rätt till repliker. Det hade varit roligare.
          </note>
          <note type="speaker">
            Anf. 24 ROSSANA DINAMARCA (V):
          </note>
          <note>
            Fru talman! Det här är en viktig debatt, och den lär inte ta
            slut här.
          </note>
          <note>
            Låt mig avslutningsvis knyta an till den litteraturutredning
            som presenterades för en kort tid sedan. Att läsa och förstå det
            man läser är viktiga grundstenar för att man ska kunna ta till
            sig kunskap och lära. Det är också viktiga grundstenar för demokratin.
          </note>
          <note>
            Litteraturutredningen visade att allt färre pojkar läser. Vi
            vet sedan tidigare att LO-anslutna män hör till dem som läser
            allra minst eller inte alls. Den som inte läser själv läser inte
            heller för sina barn.
          </note>
          <note>
            Vad har detta med gymnasieskolan och yrkesprogrammen att göra?
            Jo, i en uppdelad gymnasieskola där yrkeseleverna, Ulrika Carlsson,
            har bara en tredjedel så mycket svenska som de som går ett högskoleförberedande
            program bäddar man för att läsklyftan kommer att öka ännu mer.
            Det leder i sin tur till att kunskapsklyftorna ökar. Det i sin
            tur leder till ökade klassklyftor, och det är en fara för demokratin.
          </note>
          <note>
            Det samhälle som vi lever i är ständigt föränderligt, och vi
            kommer genom livet att stå inför en mängd olika val. Det kan handla
            om att välja elbolag och pensionsbolag. Det kan handla om att
            skriva sitt första hyreskontrakt eller om att ta lån. Det handlar
            också om att delta i val för att rösta på vilka som ska sitta
            här i riksdagen. För att kunna göra medvetna val behövs kunskap.
            Där får det inte råda några skillnader i om man gick ett yrkesprogram
            eller ett högskoleförberedande program.
          </note>
          <note type="speaker">
            Anf. 25 YVONNE ANDERSSON (KD):
          </note>
          <note>
            Fru talman! Yrkesintroduktionen är bra. Det är jättebra att vi
            har en möjlighet för de elever som av skilda skäl inte har orkat
            få gymnasiebehörighet.
          </note>
          <note>
            Jag hoppas att många som går på yrkesintroduktionen förr eller
            senare väljer en treårig yrkesutbildning det skulle vara bra eller
            en tre- eller fyraårig teoretisk utbildning. Det är fantastiskt
            om de blir sugna på att börja studera igen och hittar rätt.
          </note>
          <note>
            Hög kvalitet på teoretisk utbildning och på praktisk yrkesutbildning
            är det som vi eftersträvar. Det ska vara hög kvalitet på allt,
            och det är ytterst våra unga som ska välja.
          </note>
          <note>
            Men vi har något att göra upp med i vårt samhälle det är jag
            helt övertygad om och det är attityden till den praktiska kunskapen
            och attityden till de praktiska yrkesarbetena och den så kallade
            handens kunskap. Vi kan alla medverka till att den förbättras.
          </note>
          <note>
            Slutligen och inte minst har det aldrig i historien hänt så mycket
            inom utbildningsområdet på så kort tid inom så många sektorer
            samtidigt som det har gjort denna period. Ledtiderna från reform
            till måluppfyllelse och resultat är långa och mäts ofta, om man
            tittar på forskningen, i tioårssekvenser och åtminstone i sekvenser
            om sex sju år. Vi måste beakta att det inte går att få fram ett
            resultat där vi kan säga att detta är vår förtjänst nu. Nej, tvärtom
            får vi dras med att anledningarna och skälen till att vi har gjort
            så stora förändringar finns kvar i kanske ytterligare något år
            eller ett par men att det sedan ska vända.
          </note>
          <note type="speaker">
            Anf. 26 Utbildningsminister JAN BJÖRKLUND (FP):
          </note>
          <note>
            Fru talman! Bakgrunden till denna debatt är alltså att andelen
            sökande till yrkesprogram har minskat med 3,9 procentenheter.
          </note>
          <note>
            Det är ungefär en tredjedel av varje årskull som väljer yrkesprogram.
            Så har det varit förr, och så är det nu också. Det är ungefär
            3035 procent varje år, och det är det nu också. Men det har minskat
            med 3,9 procentenheter. Skälet är alltså att vi har inrättat ett
            nytt teknikprogram med gymnasieingenjörsexamen som har blivit
            mycket populärt och ett nytt ekonomiprogram. Det är huvudskälen
            till detta, och det har så att säga tagit några elever. Men ni
            får det att låta som om månen trillar ned. Det är 3,9 procentenheter.
            Det ligger helt inom spannet för de variationer som vi har under
            1015 år.
          </note>
          <note>
            Det som jag tycker är mest intressant i gymnasiedebatten är att
            en tredjedel av varje årskull det är tiotusentals ungdomar varje
            år i det hittillsvarande gymnasiet aldrig nådde målen i er gymnasieskola.
            Ni talar om ett luftslott: att alla ska bli högskolebehöriga.
            En tredjedel blev aldrig det. 12 000 elever hoppar varje år av
            redan i ettan och tvåan i gymnasieskolan. Hur påverkar det läsklyftan,
            Rossana Dinamarca, att så många misslyckas och hoppar av? De går
            ut med ett stukat självförtroende.
          </note>
          <note>
            Ni har inga svar. Vi har ställt frågorna gång på gång i snart
            två timmar, men ni har inga svar på vad ni vill göra med dessa
            ungdomar. Vi vill ge dem nya chanser, och vi vill ge dem möjligheter
            att lyckas.
          </note>
          <note>
            Jämlikhet är att alla ska ha lika chanser och lika möjligheter.
            Man ska ständigt få nya chanser och nya möjligheter. Jämlikhet
            är inte att tvinga alla att bli exakt likadana.
          </note>
          <note>
            Överläggningen var härmed avslutad.
          </note>
          <note>
            2 § Utökning av antalet suppleanter i utrikesutskottet
          </note>
          <note>
            Valberedningen hade, enligt ett till kammaren inkommet protokollsutdrag,
            tillstyrkt att antalet suppleanter i utrikesutskottet skulle utökas
            från 30 till 31.
          </note>
          <note>
            Kammaren medgav denna utökning.
          </note>
          <note>
            3 § Val av extra suppleant i utrikesutskottet
          </note>
          <note>
            Företogs val av extra suppleant i utrikesutskottet.
          </note>
          <note>
            Kammaren valde i enlighet med valberedningens förslag till
          </note>
          <note>
            suppleant i utrikesutskottet
          </note>
          <note>
            4 § Anmälan om fördröjt svar på interpellation
          </note>
          <note>
            Till riksdagen hade inkommit följande skrivelse:
          </note>
          <note>
            Interpellation 2012/13:28
          </note>
          <note>
            Interpellation 2012/13:28 Analfabetiska invandrare
          </note>
          <note>
            Interpellationen kommer att besvaras den 16 november 2012.
          </note>
          <note>
            Skälet till dröjsmålet är inbokade engagemang som inte kan ändras.
          </note>
          <note>
            Monica Rodrigo
          </note>
          <note>
            5 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            den 21 december
          </note>
          <note>
            den 25 december
          </note>
          <note>
            den 26 december
          </note>
          <note>
            den 24 december
          </note>
          <note>
            6 § Anmälan och omedelbar hänvisning av ärende till utskott
          </note>
          <note>
            Anmäldes
          </note>
          <note>
            Kammaren biföll talmannens förslag att motionen omedelbart skulle
            hänvisas till kulturutskottet.
          </note>
          <note>
            7 § Förnyad bordläggning
          </note>
          <note>
            Föredrogs och bordlades åter
          </note>
          <note>
            8 § Svar på interpellation 2012/13:6 om Sveriges beredskap för
            ett eurosammanbrott
          </note>
          <note type="speaker">
            Anf. 27 Finansminister ANDERS BORG (M):
          </note>
          <note>
            Fru talman! Jonas Sjöstedt har frågat mig om jag ämnar vidta
            några åtgärder för att förbereda Sverige för ett eventuellt sammanbrott
            av euron.
          </note>
          <note>
            Sverige är en liten, öppen ekonomi som redan i dag påverkas av
            krisen i euroområdet. När konjunkturavmattning och finansiell
            oro slår mot våra grannar drabbas vi av svallvågorna. Därför följer
            vi noga utvecklingen. På två viktiga områden har regeringen sedan
            länge arbetat för att göra Sverige mindre sårbart vid ekonomiska
            och finansiella kriser i omvärlden. Det gäller de offentliga finanserna,
            och det gäller stabiliteten i vår finansiella sektor.
          </note>
          <note>
            Regeringen bedriver en ansvarsfull finanspolitik, som värnar
            uthålliga offentliga finanser, med trygga säkerhetsmarginaler.
            Detta görs för att vi ska ha handlingsutrymme att motverka effekter
            på jobb och välfärd som en fördjupad kris skulle kunna föra med
            sig. Vår starka position i dag ger oss goda förutsättningar för
            detta.
          </note>
          <note>
            Fördjupade problem inom euroområdet skulle få långtgående konsekvenser
            för globala finansiella marknader. De svenska bankernas storlek
            och betydande gränsöverskridande verksamhet gör dem särskilt utsatta.
            Arbetet med att säkerställa ett stabilt finansiellt system är
            därför högt prioriterat. Regeringen har exempelvis sedan tidigare
            tillsammans med Riksbanken och Finansinspektionen aviserat höjda
            krav på bankernas kapitaltäckning. Därmed blir bankerna mer motståndskraftiga
            mot förluster.
          </note>
          <note>
            Den så kallade stödlagen, lagen om statligt stöd till kreditinstitut,
            från 2008 ger regeringen stora möjligheter att vidta åtgärder
            för att motverka allvarliga störningar i det finansiella systemet
            i Sverige. Vi kan också snabbt återinföra ett garantiprogram om
            så behövs för att säkerställa att bankerna kan finansiera sig.
          </note>
          <note>
            Genom att hålla god ordning på vår ekonomi och vårt finansiella
            system har vi bra förutsättningar att hantera en eventuellt fördjupad
            kris i euroområdet.
          </note>
          <note type="speaker">
            Anf. 28 JONAS SJÖSTEDT (V):
          </note>
          <note>
            Fru talman! Jag tackar finansministern för svaret.
          </note>
          <note>
            Denna debatt har sin bakgrund i den mycket allvarliga ekonomiska
            utveckling vi ser i stora delar av euroområdet, där den ekonomiska
            krisen fortsätter att fördjupas trots en rad olika krispaket och
            andra åtgärder. Vi kan se att flera ekonomier befinner sig i recession
            och att många av bankerna har stora förluster som måste hanteras.
          </note>
          <note>
            Situationen i Grekland kan, förutom att det är en social katastrof
            för människorna i landet, närmast betecknas som en sorts uppskjuten
            statsbankrutt. Man skjuter den framför sig därför att man inte
            vet hur man ska hantera den när den kommer att ske, men den framstår
            alltmer som oundviklig. I Spanien kan vi se att förlusten inom
            banksektorn är större än man först befarade, och risken är uppenbar
            att den spanska krisen kommer att fördjupas ytterligare.
          </note>
          <note>
            Det går inte att tänka bort risken för att euron bryter samman
            som valuta. Det går inte att tänka bort risken att den statsfinansiella
            krisen också blir en finanskris i bemärkelsen att den slår mot
            banksystemet och att det kommer att drabba stora delar av det
            europeiska banksystemet. Många har tänkt det länge, men få har
            sagt det högt. Nu börjar det dock sägas öppet: Det är dags att
            hitta en väg ut ur den gemensamma valutaunionen.
          </note>
          <note>
            Detta är naturligtvis ingenting någon av oss önskar ska ske.
            Vi inser att det kan få mycket allvarliga sociala konsekvenser,
            men det är ändå någonting man måste ha beredskap för. Ganska tidigt
            under eurokrisen kom det fram att Storbritannien förberedde sig
            för ett eurosammanbrott och att de till och med hade planer på
            hur man skulle bistå medborgare i euroländer om krisen blev akut.
            Det har framkommit att Tyskland har planer på hur de ska hantera
            ett uppbrott från euron. Härommånaden gjorde den finske utrikesministern
            Erkki Tuomioja en intervju i en brittisk tidning, där han talade
            om att Finland har en sorts plan B ifall euron inte kommer att
            fungera som valuta.
          </note>
          <note>
            Häromveckan var det finansminister Anders Borgs tur att komma
            ut på banan. I en intervju från ett toppmöte i Japan talade finansministern
            om möjligheten att Grekland skulle kunna lämna valutaunionen.
            Jag tycker att det är välgörande och klargörande att man tar bladet
            från munnen och säger att det faktiskt är en möjlighet att Grekland
            lämnar euron. Det skulle ge Grekland det landet saknar i dag,
            nämligen konkurrenskraft, större turistintäkter och möjlighet
            att bygga upp en inhemsk produktion.
          </note>
          <note>
            Alternativet är sannolikt att fastna i den mycket djupa ekonomiska
            kris Grekland redan har suttit fast i. Det är fem eller sex år
            av djup ekonomisk nedgång. Man kan lite drastiskt säga: Hellre
            ett fasansfullt slut på euron än en fasa utan slut med euron.
          </note>
          <note>
            Hur ska då detta gå till? Är det inte bättre att ta upp frågan
            om en ordnad väg ut ur euron i EU? Det handlar om att öppna en
            legal möjlighet att träda ut ur valutaunionen. Är det inte betydligt
            farligare om valutaunionen imploderar i kaos? Dessa frågor vill
            jag ställa till finansministern. Är det inte dags att ta upp dem
            inom den europeiska unionen?
          </note>
          <note>
            Sedan är det uppenbart att Sverige inte har planer motsvarande
            de Finland talar om eller de Storbritannien har talat om. Frågan
            är om det är så klokt ifall det värsta scenariot skulle uppstå.
            Vad kommer att hända med Riksbanken, pensionssystemet och andra
            saker ifall vi går mot en sådan, större kris?
          </note>
          <note>
            Den kanske allvarligaste delen berör finansministern i sitt svar,
            och det gäller banksystemet och hur det kan påverkas. Vi har en
            väldigt stor banksektor i förhållande till vår bnp. Andra länder
            som har en likartat stor banksektor, som Schweiz och Storbritannien,
            diskuterar i dag i termer av bankdelning att skilja bankernas
            finansiella handel från deras egentliga bankverksamhet, för att
            försöka förhindra att skattebetalarna blir så att säga ersättningsskyldiga
            för förluster inom det som är finansiell handel.
          </note>
          <note>
            Jag tycker att det är en mycket klok inriktning på politiken.
            Är det inte dags att på allvar börja diskutera en bankdelningslag
            även i Sverige, för att minska skattebetalarnas risker vid en
            eventuell europeisk bankkris?
          </note>
          <note type="speaker">
            Anf. 29 CARL B HAMILTON (FP):
          </note>
          <note>
            Fru talman! Hur ska vi i Sverige, EU:s sannolikt mest framgångsrika
            ekonomi, klara av fortsatta skuldproblem i andra europeiska länder
            och situationen om Grekland mot sin vilja skulle tvingas lämna
            walk over och lämna eurosamarbetet?
          </note>
          <note>
            När Jonas Sjöstedt tar upp frågan skulle man kunna vänta sig
            att han skulle föreslå olika åtgärder för att på europeisk nivå
            motverka problemen och krisförloppet samt ta ställning till många
            av de förslag som har kommit. Det har i och för sig Vänsterpartiet
            gjort; det genomgående svaret har varit nej, nej, nej. Det är
            dock inte dessa förslag Jonas Sjöstedt fokuserar på, utan det
            är i stället mot ett redan välmående Sverige han riktar sin oro.
          </note>
          <note>
            Fru talman! Detta trånga nationella fokus känner jag naturligtvis
            igen. Dels är det Sverigedemokraternas styråra i EU-politiken,
            dels påminner det oss om Vänsterpartiets nej till att i krisens
            mest akuta skede sträcka ut en hjälpande hand till Irland. Det
            gällde alltså, för några år sedan, om det välmående Sverige skulle
            vilja ställa lån till Irlands förfogande för att mildra krisen
            på den gröna ön. Till detta förslag sade Vänsterpartiet, tillsammans
            med Sverigedemokraterna, nej.
          </note>
          <note>
            Irland är ett demokratiskt land. Det är en demokratiskt vald
            regering. Den demokratiskt valda regeringen bad om solidaritet.
            Det var alltså fråga om solidaritet i praktiken, inte solidaritet
            på första maj eller sång om Internationalen på partimöten. För
            Irland gällde det solidaritet i handling, i praktiken, i en krissituation.
            Då sade Vänsterpartiet nej.
          </note>
          <note>
            I dag har Irland utnyttjat 1,3 miljarder kronor av den svenska
            krediten, vilket naturligtvis har minskat åtstramningen på Irland.
            Med Vänsterpartiets politik hade åtstramningen på Irland varit
            hårdare, och fler människor hade drabbats. Det är facit av Vänsterpartiets
            europolitik i praktiken.
          </note>
          <note>
            I dag, fru talman, lyser samma hållning igenom i den skadeglädje
            som präglar Jonas Sjöstedts interpellation.
          </note>
          <note type="speaker">
            Anf. 30 Finansminister ANDERS BORG (M):
          </note>
          <note>
            Fru talman! Vi har alltså en mycket allvarlig europeisk kris,
            som man kan säga har fyra dimensioner.
          </note>
          <note>
            En dimension är offentliga finanser, där vi har haft en mycket
            kraftig ökning av skuldsättning. Vi har stora underskott i ett
            antal av länderna. Skuldsättningen är så hög att den i praktiken
            utgör en allvarlig risk för hela den ekonomiska stabiliteten.
          </note>
          <note>
            Vi har haft ett långsiktigt konkurrenskraftsproblem för framför
            allt länder som Italien, Grekland och Spanien, där kostnadsläget
            ligger väsentligt högre än i andra länder. Jämfört med Tyskland
            talar man om 4050 procent högre kostnader. Skillnaden har inte
            primärt varit att man har haft väldigt mycket större löneökningar
            utan att man helt enkelt haft väldigt dålig produktivitet. Genomreglerade,
            förstelnade strukturer och hinder för företagsamhet har undergrävt
            konkurrenskraften.
          </note>
          <note>
            Vi har också haft en alldeles för hög skuldsättning i den privata
            sektorn. Kanske framför allt i ett land som Spanien kan man notera
            att både hushåll och företag är skuldsatta långt bortom vad som
            har varit rimligt. De flesta av dessa länder har också utlandsskuldsatts
            genom stora bytesbalansunderskott.
          </note>
          <note>
            Till detta kommer en väldigt inflexibel arbetsmarknad där man
            har sett en mycket kraftig ökning av arbetslösheten.
          </note>
          <note>
            Detta är komplexa krisorsaker. Vi har upplevt dem genom decennier
            runt om i världen, med eller utan euro. Det är inte så att ekonomiska
            kriser har uppkommit med euron. Det är inte så att man enkelt
            skulle kunna slippa ekonomiska kriser om man inte hade euron,
            utan det vi har upplevt tidigare på 80-talet och 90-talet i alltifrån
            Asien till Latinamerika och i vår egen närhet är att länder som
            har bristande konkurrenskraft och tappar kontrollen över hushållen
            och banksystemet får för hög skuldsättning. Har de därtill en
            arbetsmarknad som inte sätter löner så att de bygger på fundamental
            produktivitet får de bekymmer.
          </note>
          <note>
            Jag kan alltså inte riktigt se att man kan göra beskrivningen
            att krisen i grunden beror på euron, utan den har i grund och
            botten väldigt komplexa orsaker. Vad värre är att den också har
            väldigt komplexa lösningar. Det är inte så att problemen om vi
            på något mirakulöst sätt kunde säga att vi avskaffar euron skulle
            vara borta. Man skulle fortsatt ha grundläggande problem med bristande
            produktivitetstillväxt i Italien, och man skulle fortsatt ha en
            för hög skuldsättning i hushållssektorn i Spanien. Arbetsmarknaden
            skulle fortsatt inte fungera på det sätt man skulle önska.
          </note>
          <note>
            Krisen beror alltså inte på euron, och lösningen är inte så enkel
            att man kan hantera det på detta sätt. Vägen framåt tycker jag
            att vi i stället ser i en hel del av de steg som nu tas i EU:
            Man förstärker ramverket för finanspolitiken, man ökar graden
            av öppenhet i hur statistik och underlag produceras, man förstärker
            kraven på banksystem och man bygger mekanismer för att få ett
            mer stabilt finansiellt system.
          </note>
          <note>
            Inget av detta gör att man kan trolla bort krisen. Krisen finns
            där, och den kommer att vara med oss under lång tid. Man kan inte
            knäppa med fingrarna eller uttala en trollformel och så är man
            ur skuldsättningsbekymren, utan det är ett långsiktigt, slitsamt
            och mycket plågsamt gnetande som leder till att man gradvis tar
            tillbaka detta.
          </note>
          <note>
            När det gäller Sveriges situation i detta är Sverige ett litet
            och utsatt land. Det är klart att vi alltid måste bygga skyddsvallar
            och försvarslinjer för att säkra att Sverige inte drabbas av internationell
            oro. Det har inte så mycket att göra med den ena eller andra tekniska
            förberedelsen; där tror jag att vi är i utmärkt ordning jämfört
            med nästan alla.
          </note>
          <note>
            Det handlar om den grundläggande stabiliteten i samhällsekonomin.
            Jag är övertygad om att oavsett hur kriser ter sig kommer Sverige
            att klara sig bättre än många andra länder därför att vi har dragit
            lärdomar av våra egna erfarenheter. Vi har större finansiell stabilitet
            i banksystemet, vi har en bättre och mer flexibel arbetsmarknad
            och vi har starkare konkurrenskraft än de flesta andra länder.
            Det är de yttersta försvarslinjerna för välfärd och jobb i ett
            land som Sverige.
          </note>
          <note type="speaker">
            Anf. 31 JONAS SJÖSTEDT (V):
          </note>
          <note>
            Fru talman! Jag tackar finansministern för svaret. Jag måste
            säga att jag inte är helt enig när det gäller beskrivningarna
            av eurons roll. Jag tror inte heller att finansministern kan förneka
            att det spelar roll vilken växelkurs man har och vilken ränta
            man har beroende på ekonomisk utveckling. Vi har haft en situation
            där många euroländer på vägen in i krisen hade en alltför låg
            ränta i en tid av ekonomisk överhettning, spekulation och fastighetsbubbla.
            Det är klart att det spelar roll. Och det är klart att det spelar
            roll att Grekland inte har någon konkurrenskraft och har en valuta
            som är kraftigt övervärderad i förhållande till den egna ekonomin.
            Det är grundläggande ekonomiska fakta som det här handlar om.
          </note>
          <note>
            Kanske allra mest pedagogiskt har det här uttryckts av komikern
            Ronny Eriksson, som har sagt att det är ungefär lika klokt att
            ha gemensam valuta i Västeuropa som att ha centralvärme i hela
            Västeuropa och en termostat i Frankfurt, varifrån man styr elementen
            över hela området.
          </note>
          <note>
            Euron är därmed en del av problemet, inte en del av lösningen.
            Jag tycker att Anders Borg hade rätt när han var på resa och pekade
            på att konkurrenskraften i de här länderna är ett huvudproblem,
            att de nu inte kommer ur krisen och att en lösning faktiskt är
            att man återupprättar egen valuta. Har man den insikten, är det
            då inte dags att tala klarspråk i den europeiska unionen och finna
            en ordnad reträtt ur en misslyckad valutaunion? Det är inte första
            gången i historien som en valutaunion överges, ska man veta. Det
            finns en del erfarenhet på det området.
          </note>
          <note>
            Jag skulle vilja återkomma till mina frågor. Den andra frågan
            som jag ställde gäller bankdelning, och jag tycker att det är
            en relevant fråga som regeringen ofta smiter ifrån. Självklart
            måste samhället garantera ett fungerande banksystem. Det är viktigt
            inte minst i kristider.
          </note>
          <note>
            Jag är helt överens om att man ska höja kapitaltäckningskrav
            och kräva kompensation i form av ägande om man ska gå in med pengar
            i banksystemet. I dag är det ju så att vi inte bara garanterar
            banksystemet, utan vi garanterar också en omfattande finansiell
            spekulation och handel. Vi gör den billigare genom de implicita
            garantierna för bankernas upplåning. Riksbanken värderar stödet
            till storbankerna till 30 miljarder kronor årligen. Det är ett
            stöd som får bankerna att ta större risker, och därmed blir vi
            mer exponerade vid en ekonomisk kris. Hur kan det som är rätt
            för schweizare och för britter och som var rätt i USA, att man
            ska skilja spekulation från bankverksamhet, vara fel i Sverige?
            Är det inte dags att ta i en här frågan för att få en mer sund
            banksektor och därmed en mer robust finansiell sektor om krisen
            skulle slå emot oss på allvar?
          </note>
          <note>
            Jag skulle gärna vilja höra finansministerns kommentar till det.
          </note>
          <note>
            Det finns en annan fråga som kan bli aktuell. Det handlar om
            insättningsgarantin, som är uttryckt i euro i svensk lagstiftning,
            inte i kronor. Storbritannien, som också är EU-medlem och har
            en egen valuta, har motsvarande lagstiftning fast uttryckt i brittiska
            pund. Är det inte rimligt att insättningsgarantin uttrycks i kronor
            så att den inte blir beroende av eurons utveckling framöver? Man
            kan till och med tänka sig en kombination där man anger kronor
            till minst det belopp som finns angivet i direktivet i euro.
          </note>
          <note>
            Jag ska säga några ord om Carl B Hamiltons inlägg. Det är som
            ett eko av det förgångna, måste jag säga. Carl B Hamilton är bekymrad
            över att vi säger nej. Nej, jag är inte bekymrad över att vi sade
            nej till euron. Jag är glad över att vi sade nej till euron. Jag
            tycker att det var ett klokt beslut, och de flesta i svensk debatt
            inser det, utom möjligen Carl B Hamilton. I dag är anhängarna
            av euron färre än de som tror på ufo i Sverige, och det tycker
            jag säger en del om hur opinionsläget är. Jag tycker att Carl
            B Hamilton ska ta till sig att det ibland är klokt att tacka nej
            till saker.
          </note>
          <note>
            Den solidaritet som Carl B Hamilton talar om är en solidaritet
            med de europeiska bankerna. Det är de som har fått hjälp. Enda
            gången vi hör Carl B Hamilton ta ordet solidaritet i sin mun är
            när bankerna ska hjälpas, aldrig när de arbetslösa eller pensionärerna
            ska hjälpas runt om i Europa.
          </note>
          <note type="speaker">
            Anf. 32 CARL B HAMILTON (FP):
          </note>
          <note>
            Fru talman! Det grundläggande problemet för Vänsterpartiet och
            Jonas Sjöstedt i detta sammanhang är följande. Här finns ett antal
            länder med demokratiskt valda regeringar som försöker att undvika
            krisen, mildra krisen och lösa krisen. Man har infört, som finansministern
            var inne på, olika typer av budgetramverk, budgetkontroll, reformkrav,
            examination av varandra, och nu diskuterar man att införa banktillsyn.
            Men alla dessa ansträngningar som dessa demokratiskt valda regeringar
            med stöd av sina parlament försöker genomföra säger ni i Vänsterpartiet
            nej till. Vid vartenda möte i EU-nämnden är ni emot alla sådana
            program och ansträngningar. För ni tycks veta bättre, enligt er
            egen mening. Ni anser er veta mer än regeringarna i Spanien, Italien
            och så vidare. Jag tycker att det är överbeskäftigt och en övermaga
            hållning att säga: Nej, vi vet bättre än de i de andra länderna.
          </note>
          <note>
            Jag tror inte att de är dummare än vad vi är i Sverige. Jag tror
            att de förstår sin egen situation betydligt bättre. Det är möjligt
            att de har lite vidare motiv för sitt eurosamarbete än vad Jonas
            Sjöstedt tror och talar om som även inkluderar utrikespolitik,
            säkerhetspolitik, den allmänna europeiska sammanhållningen och
            historien inte minst. Därför blir det konstigt om Jonas Sjöstedt
            föreslår att Sverige ska gå i bräschen och säga: Återupprätta
            den egna valutan. Det är för mig en otroligt övermaga hållning.
            Den är så övermaga att jag är förvånad att någon vågar uttrycka
            den, men man överraskas aldrig riktigt till fullo av Vänsterpartiet.
          </note>
          <note>
            Jag tror att irländarna vet bäst beträffande Irland.
          </note>
          <note type="speaker">
            Anf. 33 Finansminister ANDERS BORG (M):
          </note>
          <note>
            Fru talman! Jag tycker att man ska se på den här krisen i ett
            bredare historiskt perspektiv. Det som har hänt i Lettland, Island
            och Irland är att deras ekonomier har vuxit väldigt snabbt, så
            snabbt att de lite kanske tappat perspektiven på vad som är på
            riktigt och när fötterna börjat röra sig i luften. Det påminner
            mycket om det som skedde i Asiens i grund och botten välfungerande
            ekonomier som växte så snabbt att man lite tappade fotfästet.
            Man slirar till och faller omkull, men eftersom de grundläggande
            strukturerna i ekonomin är rätt välfungerande reser man sig upp,
            tar ansvar och gör förändringar. Det var många som sade om Asien
            att det aldrig skulle gå att få ordning på det. Krugman och andra
            var ute och sade att den tänkta medicinen aldrig skulle fungera,
            man skulle få ett svart decennium för Asien. Det blev en genomsnittlig
            tillväxt på 56 procent i Asien under de tio år som följde. Några
            av de ekonomierna, som Sydkorea och Thailand, är i dag bland de
            starkaste därför att man absolut inte är beredd att någonsin sänka
            garden.
          </note>
          <note>
            Sedan har vi länder som Spanien och Grekland som delvis kanske
            mer påminner om de kriser man upplevde i Latinamerika långsiktig
            brist på kontroll över skuldsättning, bytesbalansunderskott, man
            dolde kanske mer strukturella fundamentala problem med överskuldsättning
            och låga räntor som höll uppe konsumtionen.
          </note>
          <note>
            Låt oss komma ihåg att även i Latinamerika har det skett förskjutningar,
            mycket komplexa och komplicerade sådana, men vi har exempel från
            i söder Chile och lite längre norrut från Brasilien eller ännu
            längre ut från Mexiko, där man under Lula gradvis strukturerat
            och under Dilma fortsatt att utveckla en ekonomi som faktiskt
            växer och som rör sig framåt.
          </note>
          <note>
            Man ska inte skriva av länder därför att de har problem, men
            man ska vara medveten om att det inte bara finns en orsak till
            problemen. En poäng med den historiska exposén är att många av
            de här länderna har haft euro, några har inte haft det. Lettland,
            Island, Irland har väldigt olika växelkursregimer men har drabbats
            av rätt likartade problem. Jag tror inte att man ska förenkla
            den här diskussionen till att tro att det finns något enkelt svar
            på svåra ekonomiska misstag som heter att ha eller inte ha euron.
            Jämför oss själva med Finland, eller jämför oss själva med Storbritannien.
            Finland och Sverige har utvecklats som siamesiska tvillingar.
            Irland, med en rörlig växelkurs och en mycket kraftig depreciering,
            står och stampar och har gjort det under en lång tid.
          </note>
          <note>
            Bankerna sedan: Jag tror inte riktigt på den lösning som Jonas
            Sjöstedt talar om när det gäller att dela banker. Man kan föra
            en sådan diskussion, men enligt min bild av bankkrishistorien
            har det aldrig varit en typ av banker som är ett problem. Alla
            banker är farliga, det finns ingen ofarlig banktyp. Man kan inte
            säga att vi låter investmentbankerna stå på en sida, och dem räddar
            vi inte, och så har vi hushållsbankerna på andra sidan, och dem
            räddar vi.
          </note>
          <note>
            LTCM-kraschen, long-term capital management-kraschen, som utlöste
            Rysslandskrisen var ett sådant mycket renodlat institut, men det
            var för stort och för komplext för att man skulle låta det gå
            i konkurs.
          </note>
          <note>
            Det vi gör i Sverige i dag är att förstärka kapitaltäckningskraven,
            så småningom skärpa riskvikterna för bankernas bolån och, utifrån
            Franzéns utredning, titta på om vi behöver göra någonting för
            att klämma åt bankerna på finansieringssidan där de i dag är alldeles
            för valutaberoende och har alldeles för mycket kortsiktig finansiering.
            Det är möjligt att vi behöver göra någonting där också, och då
            ska naturligtvis bankerna betala för det.
          </note>
          <note>
            Jag vill nog ändå säga att Sverige står relativt skyddat här,
            delvis tack vare den nuvarande regeringens arbete men också därför
            att vi under 20 års tid har skyddat Sverige, byggt de här skyddsvallarna
            och inte fått en hybris där vi tror att just vår ekonomi är skyddad
            mot en besvärlig omvärld. I grund och botten kan detta bara göras
            genom att ha en fundamental ordning på konkurrenskraft, skuldsättning
            och offentliga finanser.
          </note>
          <note type="speaker">
            Anf. 34 JONAS SJÖSTEDT (V):
          </note>
          <note>
            Fru talman! Jag beklagar att finansministern inte är lika öppenhjärtig
            i den här debatten som han var i intervjun om att det skulle vara
            en möjlighet för Grekland att återupprätta en egen valuta. Jag
            tycker att det är en god spegel av den brist på klarspråk som
            finns i den europeiska debatten om EU:s valutaunion. Många inser
            att den var ett misstag. Många inser att om man ska upprätta konkurrenskraften
            i flera av de här länderna vore det bra med en nationell valuta.
            Men den politiska prestigen som styr EU-projektet gör att man
            inte fattar nödvändiga politiska beslut om att skapa en väg ut
            ur en misslyckad valutaunion.
          </note>
          <note>
            En bankdelningslag är inte den enda lösningen för att skydda
            oss mot möjliga kriser, men den nuvarande ordningen gör att skattebetalarna
            subventionerar storbankernas finansiella handel och ett riskbeteende
            via våra garantier för inlåningen. Kan man hindra det och dessutom
            minska riskerna för skattebetalarna på det sättet menar jag att
            det är samhällets sak att göra det. Det är rimligt att bankerna
            tjänar mer pengar på att vara banker än på att vara finanshandelsinstitut.
          </note>
          <note>
            Finansministern nämner Lettland som exempel. Man ska veta att
            Lettland har en fast växelkurs mot euron. I den meningen fungerar
            man som ett euroland, och landet har fortfarande inte återhämtat
            sig från det läge man befann sig i före krisen. Det är tvärtom
            symtomatiskt att det är Island, som har haft en rörlig växelkurs,
            som har haft den bästa vägen ut ur krisen, utöver att man har
            haft en vänsterpartist som finansminister på Island.
          </note>
          <note>
            Slutligen vill jag säga någonting om Carl B Hamiltons inlägg
            också. Varför har vi varit emot EU:s krispolitik? Jo, därför att
            den ensidigt har lagt bördorna på vanligt folk men skyddat bankerna
            och gått in och betalat deras förluster, därför att den är misslyckad
            i allt väsentligt och därför att den bygger på att ge EU mer makt
            när maktens centralisering till EU är en del av problemet. Man
            släcker inte en eld med bensin, vilket man försöker göra i Europeiska
            unionen.
          </note>
          <note type="speaker">
            Anf. 35 Finansminister ANDERS BORG (M):
          </note>
          <note>
            Fru talman! Detta känns som en ovanligt svår debatt att klara
            av på en-, två- och treminutersinlägg, men låt mig ändå göra ett
            försök.
          </note>
          <note>
            Fru talman! Låt oss minnas hur det var före euron och de kriser
            vi själva vi gick igenom. På 90-talet försökte vi försvara växelkursen
            och tömde i praktiken nästan Riksbankens balansräkning för att
            göra till slut helt fruktlösa interveneringar. På Riksbanken räknade
            man fram att man skulle behöva gå upp till 2 0003 000 procents
            ränta för att klara av detta, och till slut fungerade det inte.
            Storbritannien och Finland följde efter och var lika maktlösa
            mot valutamarknaderna. Efter detta drabbades Frankrike precis
            innan eurons införande av liknande spekulativa attacker. Det var
            inte ordnade och enkla processer som vi hade då, utan det var
            komplexa och besvärliga situationer.
          </note>
          <note>
            Jag tror att man gör det alldeles för enkelt för sig om man drar
            slutsatsen att Europa hade haft en enklare väg genom de här fundamentala
            problemen utan euron. Jag skulle snarare säga att det faktum att
            Europeiska centralbanken har etablerat en ordning där vi har prisstabilitet
            i Europa, att vi har fått ramverk för finanspolitiken som gör
            att man försöker hålla budgetar bättre i balans och att man gemensamt
            jobbar med ökad konkurrenskraft gör att Europa står lite bättre
            rustat.
          </note>
          <note>
            Jag vill inte ge Jonas Sjöstedt bilden av att jag inte ser stora
            bekymmer och besvär i detta. Det här är en plågsam tid för världsekonomin.
            Det kommer att vara plågsamt i år, nästa år och för många länder
            under lång tid. Det finns fundamentala bekymmer i euroländer som
            till slut måste hanteras.
          </note>
          <note>
            Sedan gäller det bankerna, och det ska jag nu klara av på 15
            sekunder. Det som är specifikt för det svenska systemet är att
            vi har haft ett behov av att stärka kapitalet därför att det inte
            bara handlar om hushållen utan också om storleken. Vi måste göra
            någonting åt de här riskvikterna och få ordning på finansieringssidan.
            Det är de saker som måste komma först. Vi måste alltid ha en sådan
            ordning att vi inte vidtar åtgärder på de här områdena som stryper
            efterfrågan för mycket. Det är en avvägning som är svår.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 2012/13:7 om utvärdering av de så
            kallade 3:12-reglerna
          </note>
          <note type="speaker">
            Anf. 36 Finansminister ANDERS BORG (M):
          </note>
          <note>
            Fru talman! Jacob Johnson har frågat mig om jag har för avsikt
            att vidta några åtgärder för att komma till rätta med de brister
            som visas i ESO-rapporten Income Shifting in Sweden An empirical
            evaluation of the 3:12 rules .
          </note>
          <note>
            3:12-reglerna har en viktig roll i att understödja innovationskraft
            och entreprenörskap i de små företagen. Reglerna gäller för aktiva
            delägare i fåmansbolag. De anger hur delägarens inkomst ska fördelas
            mellan tjänst och kapital. Rapporten studerar den reform som trädde
            i kraft den 1 januari 2006 och som genomfördes av den socialdemokratiska
            regeringen.
          </note>
          <note>
            Rapporten antyder att inkomstomvandling kan vara ett problem
            men visar inte att 3:12-reglerna orsakar en inkomstomvandling.
            Författarna påpekar att beräkningen av skattebortfallet på grund
            av inkomstomvandling är mycket osäker. De redovisade beräkningarna
            förutsätter nämligen att gränsbeloppen kan utnyttjas. Detta förutsätter
            i sin tur att företaget går med vinst.
          </note>
          <note>
            Alla regelverk måste naturligtvis ses över kontinuerligt. Regeringen
            skärpte 3:12-reglerna senast den 1 januari 2012. Förenklingsregeln
            begränsades till att bara få användas i ett företag per person,
            löneunderlagen begränsades och de så kallade bankuppläggen stoppades.
          </note>
          <note>
            I budgetpropositionen för 2013 aviserar regeringen att beskattningen
            vid generationsskiften ska ses över. Jag har för närvarande ingen
            avsikt att vidta några andra åtgärder beträffande 3:12-reglerna.
          </note>
          <note type="speaker">
            Anf. 37 JACOB JOHNSON (V):
          </note>
          <note>
            Fru talman! Tack för svaret, finansministern! Det var ett kort
            men ganska tydligt svar: Finansministern avser inte att vidta
            några åtgärder med anledning av ESO-rapporten. Jag beklagar det.
            Jag hade kanske förväntat mig en mer öppen hållning från finansministern,
            som brukar tycka om att referera till forskning som underlag för
            sina förslag.
          </note>
          <note>
            I och med 1991 års skattereform infördes ett så kallat dualt
            system för beskattning av inkomster i och med att man skilde på
            inkomster från arbete respektive kapital. Tidigare hade beskattning
            tagits ut på summan av arbets- och kapitalinkomster efter en progressiv
            skala. I det duala systemet beskattas normalt kapitalinkomster
            med 30 procent medan löneinkomster beskattas efter en progressiv
            skala där höga inkomster på marginalen i dag beskattas med ca
            57 procent, det vill säga nästan dubbelt så mycket.
          </note>
          <note>
            Här har vi alltså en stor avvikelse från principen att olika
            inkomster ska ha lika beskattning och också från principen om
            skatt efter bärkraft. Jag tycker att det i sig är ett gott motiv
            för att göra en översyn av hela skattesystemet, men det är tyvärr
            något som finansministern ihärdigt motsätter sig.
          </note>
          <note>
            Dagens debatt handlar om ett problem som det duala systemet medför,
            nämligen just beskattningen av fåmansföretag enligt dessa 3:12-regler.
            Det är ett väl känt och ofta diskuterat problem. Till exempel
            kallade skatteforskaren Peter Birch Sørensen redan 1994 detta
            för det duala systemets akilleshäl.
          </note>
          <note>
            3:12-reglerna försöker väga av hur fåmansföretagare ska beskattas
            vad gäller inkomster från sitt arbete respektive utdelning i företaget.
            Eftersom skatten på inkomster är väsentligt högre än skatten på
            kapital är risken för inkomstförvandling från arbetsinkomst till
            kapitalinkomst överhängande, särskilt som kapitalinkomsten inom
            vissa gränser enligt 3:12-reglerna bara ska beskattas med 20 procent.
          </note>
          <note>
            Jag har med intresse tagit del av rapporten från Expertgruppen
            för studier i offentlig ekonomi, ESO. Enligt rapporten kom man
            bland annat fram till att reglerna leder till utbredd omvandling
            av inkomster från tjänst till inkomster av kapital. Detta utförs
            främst av manliga höginkomsttagare, vilket bland annat leder till
            ökade inkomstskillnader efter skatt i samhället i stort. Men författarna
            har även funnit att nybildade fåmansföretag gör färre reala investeringar,
            att andelen fåmansföretag som är holdingbolag och skalbolag har
            ökat och att det sparade gränsbeloppet till holdingbolag kan uppskattas
            motsvara så mycket som 23 miljarder kronor i framtida förluster
            i skatteintäkter, även om den siffran är osäker. Att den omfattande
            inkomstomvandlingen leder till en missvisande makroekonomisk statistik,
            eftersom nya fåmansföretag som uppenbart har gjorts primärt av
            skatteplaneringsskäl kan tolkas som bevis för nyföretagandet,
            men i själva verket handlar det om skatteplanering.
          </note>
          <note>
            Författarna föreslår en rad åtgärder för att komma till rätta
            med dessa problem, till exempel vad gäller definitionen av aktiva
            ägare, som är för vag i dagens lagstiftning.
          </note>
          <note>
            Då vill jag fråga finansministern som, tror jag, gärna lutar
            sig mot evidensbaserat vetande hur han ser på de här förslagen.
            Är det möjligtvis så att i Moderaternas Sverige ska det löna sig
            bättre att skatteplanera än att arbeta?
          </note>
          <note type="speaker">
            Anf. 38 Finansminister ANDERS BORG (M):
          </note>
          <note>
            Fru talman! Som gammal ledamot i Expertgruppen för studier i
            offentlig ekonomi får jag naturligtvis glädjas åt att en av dess
            rapporter nu ligger till grund för en riksdagsdebatt.
          </note>
          <note>
            Låt mig göra det här riktigt komplicerat nu, så att vi kan snurra
            ihop det rejält! Sverige har två utgångspunkter som är besvärliga
            och som vi måste hantera. Den ena är att vi har en snapsglasstruktur
            på vårt näringsliv. Vi har många riktigt små företag, ett alldeles
            för smalt mittparti och stora, internationellt gångbara företag.
            Det här håller delvis på att förskjutas, men låt oss ändå ha det
            som utgångspunkt. Vi har alltså ett behov i Sverige av att få
            fler små företag som vill växa. Vi vet också från modern forskning
            om företagsamhet och entreprenörskap att små, snabbväxande företag
            skapar en oproportionerligt stor andel av sysselsättningen. Det
            handlar inte om små företag i största allmänhet, för de är oftast
            levnadsföretag, utan det är snabbväxande företag som går från
            att ha 50100 till att ha 1 000 anställda. De står för en oproportionerligt
            stor del av sysselsättningen.
          </note>
          <note>
            Det är den ena utgångspunkten. Vi måste göra någonting åt det,
            och vi måste förbättra villkoren för företagsamheten.
          </note>
          <note>
            Den andra utgångspunkten är att vi har ett dualt inkomstskattesystem
            i Sverige, och det är vi överens om. Det finns partier som väldigt
            gärna vill ta bort värnskatten, det finns de som vill ha den kvar
            och det finns kanske till och med några som vill höja den. Men
            i grund och botten har vi ett dualt inkomstskattesystem, även
            om den högsta skattesatsen skulle vara 50 eller 55 procent. Det
            spelar ingen roll, utan vi har fortfarande kvar en stor spänning
            i skattesystemet. 3:12-reglerna kommer vi alltså att få leva med
            så länge vi vill ha en proportionalitet i skattesystemet.
          </note>
          <note>
            Det här är våra två utgångspunkter: Vi måste göra villkoren för
            företagsamheten bättre, för annars får vi inga jobb, och vi måste
            ha en dualitet i skattesystemet där inkomstbeskattningen ligger
            högre än kapitalbeskattningen. Det går inte att komma ifrån.
          </note>
          <note>
            Det var det här som den socialdemokratiska regeringen med stöd
            från Vänsterpartiet och Miljöpartiet försökte jobba med när man
            kom med 3:12-reformerna. Man försökte att väga av det här för
            att göra reglerna mer förmånliga. Det är närmast otänkbart att
            man gör reglerna mer förmånliga men inte får en skillnad mellan
            kapital och inkomst. Om man anser att det inte ska inträffa skulle
            man inte ha gjort reformerna. Jag tror att det var klokt av den
            dåvarande regeringen att göra dem. Jag kan inte förstå hur man
            ska få ett mer förmånligt skattesystem för företag och småföretagare
            utan att den här spänningen uppkommer om man inte tänker sig att
            avskaffa statsskatten. Jag tror att ingen av oss här i riksdagen
            tänker sig att man ska avskaffa statsskatten, och då ska vi inte
            förenkla problemet så att vi kan prata oss runt det. Det är en
            grundläggande motsättning, och vi får leva med den.
          </note>
          <note>
            Vad jag har förstått var det flera vänsterpartister som var pådrivande
            för att få igenom de här reformerna. Per Rosengren med flera ansåg
            att det var nödvändigt att få till stånd förändringar.
          </note>
          <note>
            Betyder det här att systemet är perfekt som det är? Till att
            börja med ska vi inte överdriva problemen. Det är inte 23 miljarder
            som är svårigheten, utan det är ett skattebortfall som uppkommer
            om man kan få ut alla de sparade gränsbeloppen, vilket inte är
            sannolikt. Det kan vara så att det finns ett skattebortfall på
            maximalt ett antal miljarder, och det behöver man kanske så småningom
            fundera kring. Vi har gjort förändringar av hur de här gränsdragningsreglerna
            ser ut, men vi har hela tiden gjort både och. Vi har i vissa avdelningar
            skärpt dem och sedan gjort dem än mer förmånliga, därför att den
            grundläggande utgångspunkten måste vara att det är generösa, väl
            fungerande och uppmuntrande regler som får små företag att växa.
            Annars har vi inte en växande arbetsmarknad, och då tappar vi
            den här kraften som vi behöver från små och medelstora företag.
          </note>
          <note>
            Jag som finansminister, och vi här i riksdagen, har gemensamt
            ett ansvar att hitta kryphål som överutnyttjas eller felutnyttjas
            och därmed stänga eller försvåra möjligheten till detta. Men så
            länge vi har de här två problemen en för svag mellanföretagsamhet
            och en inkomstskatt får vi nog leva med att det här är svåra gränsdragningar.
          </note>
          <note type="speaker">
            Anf. 39 JACOB JOHNSON (V):
          </note>
          <note>
            Fru talman! Finansministern talar om kryphål som bör täppas till,
            och jag tänker nog att om man läser den här rapporten lite noggrant
            kan man få tips om vilka kryphål som ska täppas till. Som av en
            händelse hade vi besök av rapportförfattarna i utskottet i dag
            på förmiddagen, och de gjorde en presentation. De uppskattar att
            det rör sig om ungefär 25 procent av de nybildade fåmansföretagen
            efter 2006 som i första hand har bildats för att kunna tillgodogöra
            sig den här förmånliga, lägre kapitalbeskattningen. Som jag sade
            tidigare handlar det mestadels om höginkomsttagare, främst män,
            som har en anställning men som bildar ett bolag och därmed kan
            sänka sin skatt.
          </note>
          <note>
            I sitt svar hänvisar finansministern till att regeringen skärpte
            reglerna senast den 1 januari 2012. Det är riktigt att reglerna
            ändrades då, men det är inte hela sanningen att reglerna skärptes,
            för till exempel höjdes schablonbeloppet i förenklingsregeln från
            2,5 till 2,75 inkomstbasbelopp. Skatteverket avstyrkte då detta
            förslag och pekade på att det här har gjorts samtidigt som kravet
            på aktiekapital i aktiebolag har sänkts från 100 000 till 50 000
            kronor och att kravet på revisionsplikt har avskaffats för mindre
            företag. Skatteverket ansåg att den alltför generösa förenklingsregeln
            medför ett betydande incitament till att kanalisera företagsinkomster
            till beskattning av kapital, vilket ju måste jämföras med marginalskatten
            på 57 procent. Författarna har påpekat detta och kunnat visa att
            det har skett en stor inkomstomvandling.
          </note>
          <note>
            Finansministern vill tyvärr inte titta närmare på det här, och
            han vill heller inte ha en översyn av det svenska skattesystemet.
            Jag tycker att det är synd, för man borde kunna titta på erfarenheter
            från andra länder. Ett sådant land är Norge som genomförde en
            skattereform 2006, då deras motsvarighet till 3:12-reglerna ändrades,
            vilket också resulterade i en avsevärd minskning av kapitaluttaget
            från företag från ca 100 miljarder norska kronor 2005 till 20
            miljarder 2006. Under samma tid har utvecklingen gått åt motsatt
            håll i Sverige, och det kan beskrivas på olika sätt. Enligt ESO-rapporten
            har uttaget av kapitalinkomster från fåmansföretag i stort sett
            fördubblats sedan 2006, och liknande siffror har riksdagens utredningstjänst
            redovisat med uppgifter från Skatteverket.
          </note>
          <note>
            Utdelningen till ägare av fåmansföretag har ökat från ca 30 miljarder
            kronor före 2006 till 60 miljarder kronor därefter. Om man skulle
            jämföra med den allmänna löneutvecklingen i samhället under samma
            period kan man se att lönerna i genomsnitt har stigit med 12 procent
            och kapitaluttaget med 68 procent.
          </note>
          <note>
            Hur man än räknar tycker jag att man ser att det lönar sig mycket
            bättre för höginkomsttagare att omvandla sin inkomst från lön
            till kapital om man har den möjligheten. Att omvandla sin inkomst
            är inte vad man ska använda sin höga utbildning till.
          </note>
          <note>
            Vi hade nyligen besök i skatteutskottet av Skatteverkets generaldirektör
            Ingemar Hansson, som redovisade resultaten från en ny medborgarundersökning
            om attityder hos allmänheten när det gäller skattefusk. Enligt
            den har allmänhetens syn på skattefusk förbättrats. Fler än tidigare
            anser att skattefusk är felaktigt, och färre än tidigare känner
            till skattefusk i sin omgivning.
          </note>
          <note>
            Det är ju glädjande om det stämmer, men det gäller också att
            vårda denna attitydförändring. Jag befarar att den här omfattande
            inkomstomvandlingen från arbetsinkomster till kapitalinkomster
            hos fåmansföretag undergräver dessa attitydförändringar hos allmänheten.
            Det är ytterligare ett skäl att läsa om den här rapporten och
            komma med förslag till ändringar, finansministern!
          </note>
          <note type="speaker">
            Anf. 40 Finansminister ANDERS BORG (M):
          </note>
          <note>
            Fru talman! Jag tycker inte att Jacob Johnson ger en balanserad
            bild av den frågeställning vi nu diskuterar. En bra politisk diskussion
            som leder till kloka slutsatser bygger på att man erkänner när
            man har konflikter att hantera mellan olika principer, intressen
            och problem.
          </note>
          <note>
            Skälet till att den socialdemokratiska regeringen med stöd av
            Vänsterpartiet drev igenom de här reformerna till och med starkt
            pådriven av Vänsterpartiets Per Rosengren med flera, om jag har
            förstått det hela rätt är att vi har haft en företagsbeskattning
            i Sverige som har bidragit till att det skapas för få jobb i de
            mellansmå företag som upplever hinder för att växa. Samtidigt
            måste vi acceptera att vi kommer att ha en högre statlig inkomstskatt
            än kapitalinkomstskatt. Det vore omöjligt att ha en kapitalinkomstskatt
            på 50 procent, och det är ingen i Sverige som föreställer sig
            att vi inom en överskådlig framtid ska avskaffa inkomstskatten.
          </note>
          <note>
            Låt oss erkänna att detta är två problem som måste vägas mot
            varandra. Regeländringarna berodde just på att man allsidigt såg
            över de här frågorna. Det var Ingemar Hansson, Sven-Olof Lodin
            och Per-Olof Edin som gjorde det. Ingemar Hansson är väl kanske
            den som har hållit på mest med svenska skatter på Finansdepartementet
            de senaste 20 åren. Sven-Olof Lodin är skatteprofessor och mångårig
            expert, och P-O Edin är tidigare LO-ekonom. De kom fram till att
            den här avvägningen var bättre.
          </note>
          <note>
            Då kan man fråga: Visste man då inte att det skulle få den här
            effekten? Jo, självklart visste man det. Det ligger i begreppet
            att förenkla och förbättra 3:12-reglerna. Då får man ju den här
            effekten. Jag har svårt att se hur man på något vettigt sätt skulle
            kunna få en annan effekt. Man kan naturligtvis marginaljustera
            regelverk och sådant, men gör man förbättringar för möjligheten
            att ta ut kapitalinkomstskatt kommer man att få en inkomstskiftning.
            Jag kan inte se att något annat är realistiskt att vänta sig.
          </note>
          <note>
            Det vi gjorde var helt riktigt att både skärpa och lätta de här
            reglerna samtidigt. Vi har skärpt på några ställen och lättat
            på några. Vi delar Vänsterpartiets ambition från 20052006 att
            svenskt företagsklimat måste bli bättre. Vi tyckte att det var
            en rimlig utgångspunkt som den socialdemokratiska regeringen då
            intog.
          </note>
          <note>
            Vi har inte för avsikt att skärpa 3:12-reglerna. Vi har för avsikt
            att ibland strama upp dem och ibland lätta dem så att vi undviker
            missbruk, men i grund och botten ska skattebelastningen på de
            här bolagen vara förmånlig, för annars får vi inga jobb.
          </note>
          <note>
            Jag tycker också att Jacob Johnson gör ESO:s arbete en otjänst
            när han försöker göra gällande att ESO-rapporten är en utvärdering
            av den här reformen. Det är inte en utvärdering av hela reformen
            utan bara av en del av den. ESO och författarna kommer att återkomma
            med en utvärdering av sysselsättningseffekter och andra effekter
            på systemet. Det handlar delvis om sysselsättningseffekter men
            också effekter på produktivitet och därmed på reallöner.
          </note>
          <note>
            Man kan inte bryta ut en enskild aspekt ur en reform och säga
            att man har gjort en fullödig utvärdering. Här finns en grundläggande
            och besvärlig avvägning mellan å ena sidan behovet av ett förmånligt
            skatteklimat för företagen och å andra sidan att vi måste ha en
            statlig inkomstskatt. Man kan snurra runt i det och ge en sådan
            ensidig belysning av frågeställningen som Jacob Johnson gör, men
            då riskerar man att bita sig i svansen. Då är man tillbaka i ett
            skattesystem där det blir svårt att få förutsättningar för små
            företag att växa.
          </note>
          <note>
            Låt mig säga att jag delar den hållning som Vänsterpartiet, Socialdemokraterna
            och Miljöpartiet hade när de gjorde förändringen. Låt oss i stället
            titta på vad vi kan göra för gränsdragningar. Det är förändringar
            av gränsdragningar som behövs snarare än den svartvitmålning som
            Jacob Johnson ägnar sig åt.
          </note>
          <note type="speaker">
            Anf. 41 JACOB JOHNSON (V):
          </note>
          <note>
            Fru talman! Jag menar som sagt att den här rapporten visar att
            man i ungefär 25 procent av fallen egentligen ägnar sig åt skatteplanering.
            Det är klart att det ska vara förmånliga villkor för aktiva småföretagare
            och fåmansföretagare, men om man inrättar företag endast för att
            kunna göra denna skatteplanering är det något annat. Det är dessa
            kryphål man ska försöka täppa till.
          </note>
          <note>
            Den här interpellationen handlar om åtgärder. Jag har aldrig
            hävdat att ESO-rapporten var en fullständig utvärdering av 3:12-reglerna,
            men på sätt och vis efterlyser man där en fullständig utvärdering.
            Finansministern är dock inte intresserad av att göra en sådan.
          </note>
          <note>
            Jag tycker att det är allvarligt om man i 25 procent av fallen
            använder detta för skatteplanering. Nu är det ett problem i vårt
            duala inkomstskattesystem, där det är avsevärt lägre kapitalbeskattning
            än inkomstbeskattning.
          </note>
          <note>
            Dess värre pågår i dag ett slags internationell skattetävlan
            när det gäller kapitalinkomster ett race to the bottom oavsett
            om det handlar om bolagsskatt eller om höginkomsttagares inkomstomvandling.
            Man kan här verkligen se en kamp mellan arbete och kapital. Tyvärr
            har vi i dag en högerstyrd agenda både i Sverige och utomlands
            som gynnar dessa intressen.
          </note>
          <note>
            Jag vill avsluta den här debatten med ett citat från en debattartikel
            av nobelpristagaren Stiglitz häromdagen: Skattesmitning och låga
            skatter på kapitalinkomster och den förstärkande effekt det har
            på ojämlikheten försvagar vår ekonomi och förvränger vår resursfördelning.
            Det leder till underinvesteringar i infrastruktur, teknik och
            utbildning. Stiglitz skrev detta om USA, men jag tycker nog att
            denna passus är värd att tänka på också i Sverige.
          </note>
          <note type="speaker">
            Anf. 42 Finansminister ANDERS BORG (M):
          </note>
          <note>
            Fru talman! Låt mig bara upplysa om att Sverige har ett skattetryck
            som är mångdubbelt högre än man har i USA. Vi har en mycket starkare
            offentlig sektor och starkare offentliga finanser. Vi har högre
            offentliga utgifter och större skattintäkter. Jag är inte säker
            på att lärdomar från USA riktigt kan appliceras på Sverige.
          </note>
          <note>
            Jag vill naturligtvis välkomna en bra debatt om 3:12-reglerna.
            Vill vi ha bra företagsbeskattning betyder det att det följaktligen
            kommer att finnas risker för att det uppstår skatteplanering.
            Det betyder att förekomsten av skatteplanering inte i sig kan
            utgöra en full utvärdering, utan man måste titta på om det påverkar
            innovationer, produktivitet och därmed reallöner. Det kommer naturligtvis
            i första hand att tillkomma samhället och dem som är anställda.
            Man måste se på hur det påverkar sysselsättning och arbetslöshet.
            Den typen av utvärderingar måste man göra, och man måste alltid
            justera ett skattesystem.
          </note>
          <note>
            Jacob Johnson förenklar debatten genom att hävda att det finns
            enkla sätt att snabbt lösa den här frågeställningen. Det håller
            jag inte med om. Det är en motsättning mellan å ena sidan ett
            bra företagsskatteklimat och å andra sidan att vi ska ha statlig
            inkomstskatt. Då har vi en spänning i systemet som är ofrånkomlig.
            Det handlar om gränsdragningar. Dem ska vi naturligtvis alltid
            se över, men den grundläggande konflikten står kvar.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 2012/13:40 om skattepolitik och sysselsättning
          </note>
          <note type="speaker">
            Anf. 43 Finansminister ANDERS BORG (M):
          </note>
          <note>
            Fru talman! Leif Jakobsson har frågat mig om hur många fler tusen
            anställda som jag och regeringen räknar med att bolagsskattesänkningen
            ska ge 2013, 2014 och 2015 och vilka ytterligare skattesänkningar
            som regeringen planerar som kan ge fler jobb för 2014.
          </note>
          <note>
            Bolagsskattesänkningen kommer att stärka företagsklimatet och
            göra Sverige mer attraktivt för inhemska och utländska investeringar.
            Kilen mellan företagens vinst före skatt och investerarnas avkastningskrav
            efter skatt minskar. När skattekilen minskar blir fler investeringar
            lönsamma. Investeringar som utan bolagsskattesänkningen inte hade
            gjorts eller kanske hade gjorts utomlands kan nu genomföras i
            Sverige. Fler investeringar ökar både kapitalstocken och kapitalintensiteten
            i den svenska ekonomin. En högre kapitalintensitet i företagen
            påverkar produktiviteten, vilket skapar utrymme för högre löner.
            Det är viktigt att föra en politik som möjliggör en gynnsam reallöneutveckling
            för svenska löntagare. Högre löner ökar arbetsutbudet och på sikt
            sysselsättningen.
          </note>
          <note>
            I budgetpropositionen för 2013 har regeringen valt att inte sätta
            några siffror på den förväntade sysselsättningseffekten av den
            förslagna bolagsskattesänkningen. Detta beror på att den ekonomiska
            litteraturen visar att det råder osäkerhet om hur lång tid det
            tar innan bolagsskattesänkningar får full effekt på sysselsättningen
            och hur stor sysselsättningseffekten blir. I den ekonomiska litteraturen
            finns dock övertygande belägg för ett positivt samband mellan
            sänkt bolagsskatt och högre sysselsättning.
          </note>
          <note>
            Vad gäller frågan om regeringens ekonomiska politik för 2014
            avser regeringen att återkomma med besked i budgetpropositionen
            för 2014.
          </note>
          <note type="speaker">
            Anf. 44 LEIF JAKOBSSON (S):
          </note>
          <note>
            Fru talman! Tack, finansministern, för svaret! Anledningen till
            att jag framställde den här interpellationen är naturligtvis den
            situation Sverige befinner sig i. Vi har massarbetslöshet. Var
            tolfte som vill arbeta förvägras arbete i Sverige i dag. Det är
            ett oerhört slöseri som slår mot enskilda och välfärden. Var och
            en förstår hur mycket bättre skola vi kunde ha och hur mycket
            bättre äldrevård och sjukvård vi kunde kosta på oss i vårt land
            om den där tolfte personen också fick ett jobb.
          </note>
          <note>
            Det är regeringens ansvar att föra en politik som motarbetar
            arbetslösheten och gynnar sysselsättningen. I en så akut situation
            med massarbetslöshet som Sverige befinner sig i är det för de
            allra flesta självklart att den ekonomiska politiken inriktas
            på konjunkturstimulans, åtgärder som stimulerar köpkraft, offentlig
            konsumtion och investeringar.
          </note>
          <note>
            Sett i det ljuset är naturligtvis den bolagsskattesänkning som
            regeringen föreslår, där man använder två tredjedelar av reformutrymmet
            till att sänka bolagsskatten, någonting som vi uppenbarligen är
            överens om inte kan påstås ge några sysselsättningseffekter inom
            den överblickbara framtiden, ingenting som påverkar den nuvarande
            nivån på arbetslösheten. Det är fråga om en budget befriad från
            konjunkturpolitik.
          </note>
          <note>
            Socialdemokratins hållning är pragmatisk. Vi ska inte sticka
            ut och ha högre bolagsskatt än våra konkurrentländer. Men vi ska
            inte heller starta något slags race to the bottom. I en situation
            där många europeiska länder försöker sanera sina ekonomier och
            få in mer skattemedel genom bolagsskatt och på andra sätt är det
            ganska utmanande att Sverige sticker ut och säger att vi ska gå
            ned långt under genomsnittet. Reaktionerna i Köpenhamn och Helsingfors
            på det här förslaget har varit att de nu kanske också måste titta
            över sina bolagsskattesatser. Det är inte ett bra sätt att hantera
            det nordiska och det europeiska samarbetet. Man kan undra vad
            kompisarna på Ekofin säger efter det här utspelet.
          </note>
          <note>
            Vem är det då som tjänar på detta, och vad skulle man kunna göra
            i stället? Jag har tittat på siffrorna från 2010 och räknat med
            bolagsskattesänkningen. Handelsbanken får 450 miljoner i lägre
            skatt. Det skulle ge 800900 nya lärare i stället om man valde
            att satsa på utbildning. Skandinaviska Enskilda Banken får 140
            miljoner. Det skulle kunna innebära att väldigt många ungdomar
            fick en rejäl utbildning och en plats i arbetslivet. Swedbank
            får 350 miljoner. Det är vad vi socialdemokrater föreslår att
            lägga på nattis, underhållsstödet och insatserna mot organiserad
            brottslighet. Detta är vad tre banker får i sänkta skatter och
            vad man skulle kunna göra i stället för att förbättra Sverige
            och sänka arbetslösheten.
          </note>
          <note>
            Totalt tjänar bankerna 1,8 miljarder på detta. Det är lika mycket
            som vi socialdemokrater lägger i vår budget på att avskaffa det
            förödmjukande fas 3, som 30 000 personer stängts in i. Energibolagen
            tjänar 1 ½ miljard. Det är lika mycket som vi socialdemokrater
            lägger i vår budget på att slopa sjuklöneansvaret den ena veckan.
          </note>
          <note>
            Hur tänkte ni, Anders Borg?
          </note>
          <note type="speaker">
            Anf. 45 CARL B HAMILTON (FP):
          </note>
          <note>
            Fru talman! Leif Jakobsson avslutade med att fråga hur man tänkte.
            Om man tänker sig att bedriva konjunkturpolitik är inte bolagsskatten
            det naturligaste instrumentet att använda. Tajmningen kan vara
            bra för en sänkning av bolagsskatten, som i det här fallet. Men
            tanken är inte att sedan höja den i ett bättre konjunkturläge.
          </note>
          <note>
            Jag tror att det är väldigt viktigt att man sänker bolagsskatten
            i Sverige. Vi har ett behov av att säkra lokaliseringen av produktion,
            investeringar och beskattning av vinster, så att det sker i vårt
            land och inte successivt flyttar till andra länder, inte minst
            till Storbritannien, som också har planer på att sänka bolagsskatten.
            Det innebär att det behålls fler jobb i Sverige och flyttas fler
            jobb till Sverige. Det innebär att Sverige blir attraktivare som
            ett land att lokalisera produktion och investeringar till.
          </note>
          <note>
            Med tanke på den affärsplan som ni har diskuterat inom Socialdemokraterna,
            där ord som innovation, investeringar etcetera står som spön i
            backen, är det konstigt att ni i denna för den lite mer långsiktiga
            utvecklingen av näringslivet avgörande fråga är emot. Men ni är
            bara delvis emot, inte helt emot, som man skulle kunna tro av
            Leif Jakobssons inlägg. Då blir frågan till Leif Jakobsson: Om
            det nu är så dåligt som du här framställer det i talarstolen,
            varför går ni då med på sänkt bolagsskatt över huvud taget? Men
            det gör ni, och det är naturligtvis bra.
          </note>
          <note>
            Man ska inte tro att skyddet av skattebaserna enbart gynnar dem
            som arbetar i de företag det behöver inte bara vara industrier
            som är utsatta för internationell konkurrens. Att man skyddar
            skattebasen innebär också att man gynnar dem som är beroende av
            den offentliga sektorn för att de tar emot transfereringar därifrån
            eller arbetar där. De gynnas av att man har ett näringsliv som
            stannar kvar i Sverige, växer i Sverige samt placerar sina vinster
            i Sverige och tar ut dem till beskattning här, i den mån de kan
            flyttas mellan olika länder.
          </note>
          <note>
            Det är också viktigt och nästan självklart att det sätt att beräkna
            skatteintäkter som används i budgeten är mekaniskt. Det är en
            konversion. Om man hade bibehållit den tidigare skattesatsen som
            fortfarande gäller är det klart att skattebasen successivt hade
            flyttat. Skatteintäkterna vid oförändrad politik hade alltså minskat.
            Den totala intäkten från denna skattebas hade inte varit oförändrad,
            vilket dock Leif Jakobssons resonemang utgår från. Skattebasen
            hade flyttat ut och beskattats i andra länder. Därför är det viktigt
            att vara proaktiv och vidta åtgärder.
          </note>
          <note>
            Det var lite magstarkt att säga att den föreslagna skattesänkningen
            är ett steg mot en grekisk situation i svensk ekonomi. Jag blev
            lite förvånad över denna antydan. Jag tror att vi tack och lov
            befinner oss väldigt långt från den situationen.
          </note>
          <note>
            Sedan är det väl ändå så, Leif Jakobsson, att den före detta
            Volvochefen Leif Johansson har en poäng när han lyfter fram detta
            som ett problem för svenskt näringsliv. Leif Jakobsson var väldigt
            noga med att han inte avvisar inlägg från den typen av personer,
            men i sak går han emot den typ av argumentation som den före detta
            Volvochefen Leif Johansson fört fram.
          </note>
          <note type="speaker">
            Anf. 46 FREDRIK SCHULTE (M):
          </note>
          <note>
            Fru talman! Jag skulle vilja ta vid där Carl B Hamilton började.
            Det är väldigt märkligt att höra en indignerad Leif Jakobsson
            beklaga sig här i talarstolen över att vi sänker bolagsskatten
            och ställa den retoriska frågan hur vi tänkte när vi lade fram
            det förslaget, när Socialdemokraterna själva lägger fram en budget
            som också innehåller sänkningar av bolagsskatten. Hur tänkte ni
            då, Leif Jakobsson?
          </note>
          <note>
            Det finns flera goda skäl till att sänka bolagsskatten. Jag skulle
            framför allt vilja nämna två stycken.
          </note>
          <note>
            Som både finansministern och Carl B Hamilton varit inne på är
            bolagsskatten den kanske mest skadliga skatten när det kommer
            till att förstöra förutsättningarna för tillväxten. Det är den
            skatt som kommer att ställa till det mest när vi ska försöka utveckla
            svensk ekonomi och skapa bättre levnadsvillkor här i Sverige.
            Det finns flera skäl till det. Som man varit inne på i debatten
            är det väldigt lätt för framför allt stora företag att flytta
            sin verksamhet till länder där man har lägre skatt, som Luxemburg,
            Storbritannien och Cypern. Att ha låg bolagsskatt är också en
            viktig förutsättning för att kunna attrahera utländskt kapital.
            Vi är ett litet land med en liten ekonomi. Vi är i stort behov
            av att människor från andra länder kommer hit till Sverige med
            pengar, investerar dem och på så sätt skapar nya arbetstillfällen.
          </note>
          <note>
            Något som ibland glöms bort i debatten är att bolagsskatten betalas
            av de lönsamma företagen. Det är alltså inte företag som går plus
            minus noll som betalar bolagsskatten, utan företag som gör vinst.
            Vilka företag är det då som anställer ny personal? Jo, det är
            företagen som går med vinst. Genom att sänka skatten på vinsten
            ökar vi förutsättningarna för bolag här i Sverige att återinvestera,
            anställa nytt, växa och på så sätt skapa fler jobb.
          </note>
          <note>
            Det andra skälet är att jag tror att bolagsskatten är en skatt
            som är skadlig mot välfärden. Hur tänker jag då? Jo, bolagsskatten
            är den mest volatila skatten. Det är den skatt vi får in mycket
            pengar från när det är högkonjunktur. Men vi får in väldigt mycket
            mindre pengar när det är lågkonjunktur.
          </note>
          <note>
            Det första som händer i en lågkonjunktur är inte att företagen
            börjar friställa personal. Det första som händer i en lågkonjunktur
            är att vinsterna minskar. Det gör att staten får in mindre pengar.
            Om det är så att man går in i en långvarig lågkonjunktur som ger
            påtagligt mycket lägre vinster kommer det också att utgöra ett
            hot som välfärden. Det är vad vi ser runt om i Europa.
          </note>
          <note>
            Vi kan titta på hur det såg ut när krisen slog som hårdast mot
            Sverige i början på 90-talet och hur våra bolagsskattebaser totalt
            eroderade. Vi fick inte in särskilt mycket pengar. Är det en lång
            period av lågkonjunktur är det klart att det kommer att slå mot
            välfärden förr eller senare.
          </note>
          <note>
            Utifrån ett välfärdsperspektiv måste man sänka bolagsskatten.
            Sedan kan man gärna höja andra skatter om man inte vill lägga
            reformutrymme på detta. Men utifrån ett välfärdsperspektiv är
            det viktigt att säkerställa att bolagsskatten är låg. Om det är
            en brutal lågkonjunktur kommer annars staten att gå miste om stora
            intäkter. Det kommer förr eller senare att drabba välfärden.
          </note>
          <note type="speaker">
            Anf. 47 JACOB JOHNSON (V):
          </note>
          <note>
            Fru talman! Detta är regeringens största satsning i budgeten,
            och den är beräknad till 16 miljarder kronor. Huvudskälet är enligt
            regeringen att den internationella konkurrensen gör att bolagsskatten
            måste sänkas. Hur är det då egentligen? Det beror lite på hur
            man räknar och vilka länder man jämför sig med.
          </note>
          <note>
            Om man till exempel tittar på Sveriges tio största handelspartner
            ligger deras genomsnittliga bolagsskatt över den svenska bolagsskatten.
            Den ligger på 29 procent. Typiska siffror är 30 procent för Tyskland
            och 28 procent för Norge. Tyskland och Norge är våra dominerande
            handelspartner. Det är att jämföra med dagens svenska bolagsskattenivå
            på 26,3 procent före sänkningen till 22 procent. Det finns många
            andra europeiska länder som ligger på den nivån. Även de nya BRICS-länderna
            ligger ofta på en nivå på runt 25 procent och högre.
          </note>
          <note>
            Dessutom är den reella bolagsskatten någonting annat än den formella
            om man tar hänsyn till de avdragsmöjligheter och periodiseringar
            man har på olika sätt. Man kan se i Skattestatistisk årsbok var
            man hamnar om man tar hänsyn till det och jämför inbetald skatt
            från aktiebolagen relativt företagens resultat efter finansnetto.
          </note>
          <note>
            Enligt de siffror jag har tittat på hamnar man på ungefär 15
            procent för den skatt de företag som går med vinst i genomsnitt
            har betalat under 2000-talet. Företag nöjer sig inte med att titta
            på den formella bolagsskattenivån och säga: Oj, oj, oj, vad hög
            den är i Sverige. De tittar också på reglerna och ser att reglerna
            är förmånliga.
          </note>
          <note>
            Den föreslagna stora bolagsskattesänkningen har inte direkt applåderats
            av näringslivsföreträdare. Det finns företrädare för de största
            företagen som applåderar. Men från de mindre företagen hade man
            hellre sett andra saker. Vi delar också uppfattningen att dessa
            pengar skulle kunna gynna Sverige, kampen mot arbetslösheten och
            också förutsättningarna för företagen bättre.
          </note>
          <note>
            Det kan till exempel ske genom att man förbättrar infrastrukturen
            och ser till att vi får en utbildad arbetskraft. Det är bättre
            använda pengar och bättre prioriteringar. Det ger mer jobb och
            mer rättvisa och skapar goda näringslivsförutsättningar i Sverige
            också framdeles.
          </note>
          <note type="speaker">
            Anf. 48 Finansminister ANDERS BORG (M):
          </note>
          <note>
            Fru talman! Det är mycket intressant att se hur Socialdemokraterna
            ska förhålla sig till bolagsskatten framöver. Socialdemokraterna
            har traditionellt sett varit ett parti som ansett att svensk bolagsskatt
            bör vara låg och konkurrenskraftig för Sverige.
          </note>
          <note>
            Nu har man landat i positionen att man helt plötsligt säger nej
            till en nödvändig bolagsskattesänkning och därmed i nästa budget
            ska komma tillbaka med ett förslag om höjning. Annars blir man
            lite i ett dilemma att man har väldigt högstämda ord i kritiken
            medan det mest sannolika är att man om tolv månader är för skattenivån
            på 22 procent.
          </note>
          <note>
            Varför är detta en besvärlig skatt att diskutera ur ett socialdemokratiskt
            perspektiv? Det är helt enkelt därför att en bolagsskatt är den
            effektiva skattesatsen på ett lands kapitalstock. Det är vad bolagsskattesatsen
            är. Man beskattar maskiner, tillverkning, patent och produktion
            i ett land. Det är inte primärt fråga om kapitalägarnas vinster
            eller kapitalägarnas pengar. Det har vi på kapitalinkomstskattesidan.
            Det handlar om just beskattning på kapitalstock.
          </note>
          <note>
            Traditionellt sett brukar socialdemokrater var relativt relaterade
            och starkt bundna till kapitalstocken i en positiv mening. Man
            är för en stark svensk industri. Har man en stark svensk industri
            som är basindustriorienterad har den en stor kapitalstock. För
            ett land som Sverige blir bolagsskattesatsen besvärlig.
          </note>
          <note>
            Hur slår en sänkt bolagsskatt igenom? Slår den igenom i stigande
            sysselsättning? Varför har vi bekymmer med att ge ett väldigt
            exakt svar på 5 475 personer eller något liknande till Leif Jakobsson?
            Det beror på att i den traditionella analysen ska en bolagsskattesänkning
            till 100 procent slå igenom i stigande reallöner. Det är den ursprungliga
            analysen av bolagsskatt.
          </note>
          <note>
            Bolagsskatten bestämmer så att säga kapitalstocken, kapitalintensiteten
            bestämmer produktiviteten, och det bestämmer utrymmet för reallöner.
            Det är skälet till att när man träffar människor inom industrifacken
            är många i grunden väldigt positiva. De fattar att det ger reallöneutrymme.
            Det är reallöneutrymme. Får man en större kapitalstock har man
            råd med högre löner, och då får man större löneökningar. Det är
            den raka logiken här.
          </note>
          <note>
            Slår det igenom bara i reallöneökningar, eller slår det igenom
            också i stigande sysselsättning? Jag tror att i en kvartalskapitalistisk
            värld är ägarna i ett aktiebolag i grund och botten väldigt hårt
            drivna av kortsiktig lönsamhet. Faller lönsamheten vill de hålla
            den uppe. Har man en fallande lönsamhet blir det naturliga dragspelet
            att dra ned på personalen. Då får man varsel och uppsägningar.
          </note>
          <note>
            Numera kommer de väldigt snabbt. Det räcker med att det darrar
            till i världsekonomin så börjar man varsla folk. Om vi då sänker
            bolagsskattesatsen har det en positiv effekt i den meningen. Vi
            har gjort lite tentativa beräkningar på hur det slår igenom. Det
            är relativt bra och positiva sysselsättningseffekter.
          </note>
          <note>
            Vi har valt att inte använda dem av det enkla skälet att det
            vi ska redovisa i budgetar och annat är sådant som vi är rätt
            säkra på genom bred och gedigen forskning som för a-kassan. Det
            har vi inte på det här området.
          </note>
          <note>
            Låt mig bara påpeka att det inte bara är Leif Johansson som är
            för detta. Laura Tyson, som tidigare var chefsekonom åt Bill Clinton,
            argumenterade nyligen för att man i USA borde göra en bred bolagsskattereform
            där man skärpte kapitalinkomstskatten och i stället sänkte bolagsskatten.
            Det skulle vara en skatteförskjutning som gynnade produktion i
            USA.
          </note>
          <note>
            Jag tycker inte att man ska göra den typen av övning. Men det
            är alldeles uppenbart att vi har varit konsekventa i vår politik.
            Vi har försvarat letters och irländares rätt att ha en låg bolagsskatt
            därför att det bygger industri, jobb, välstånd och produktivitet
            i de länderna under krisen. Andra har krävt att de ska skjuta
            sig i foten. Därför är det också logiskt att vi för att skydda
            jobben i Sverige vill erbjuda en attraktiv skattemiljö för svenska
            storföretag.
          </note>
          <note>
            Ajournering
          </note>
          <note>
            Kammaren beslutade kl. 15.59 på förslag av förste vice talmannen
            att ajournera förhandlingarna till kl. 18.00.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 18.00.
          </note>
          <note>
            10 § (forts.) Svar på interpellation 2012/13:40 om skattepolitik
            och sysselsättning
          </note>
          <note type="speaker">
            Anf. 49 LEIF JAKOBSSON (S):
          </note>
          <note>
            Herr talman! Vi blev lite abrupt avbrutna mitt i debatten, men
            det ska jag inte belasta presidiets planering med. Jag förstår
            att det är en effekt av att frågan är så känslig för regeringen
            att hela allianskavalleriet fick anmäla sig och tidsplaneringen
            sprack.
          </note>
          <note>
            Låt mig säga så här: Jag talade redan i mitt första inlägg om
            vår syn på bolagsskatten. Jag är pragmatisk. Sverige ska inte
            sticka ut. Vi ska inte skicka i väg företag genom att ha för hög
            nivå på skatten. Men vi ska definitivt inte heller genomföra sådana
            aggressiva handlingar som detta innebär både mot våra nordiska
            länder och och kanske ännu mer mot de sydeuropeiska länderna,
            som nu försöker få ordning på sin ekonomi. Sverige sticker ut
            och pressar ned bolagsskattenivån när de behöver alla skatteintäkter
            de kan få för att få balans i sin ekonomi.
          </note>
          <note>
            Det var därför jag ställde frågan om vilka kommentarer Anders
            Borg har fått på Ekofinmötena från finansministrarna. Finansministern
            resonerar utifrån långsiktiga effekter av en bolagsskattesänkning,
            effekter på reallön och på allt annat.
          </note>
          <note>
            Men låt oss gå tillbaka till verkligheten, vad det är som händer
            med förslaget och vad det får för effekter. Det är i huvudsak
            två typer av företag som blir de stora vinnarna. Det är banker
            och det är elbolag. Det finns i alla fall inte i min föreställningsvärld
            att Handelsbanken eller Nordea kommer att anställa nya stora skaror
            av människor eller att arbetslösa ungdomar ska få jobb i dessa
            bankpalats. Pengarna skulle, som vi ser det, kunna användas mycket
            bättre i det konjunkturläge vi är i och med den massarbetslöshet
            vi har.
          </note>
          <note>
            Det är där skillnaden mellan den socialdemokratiska politiken
            och regeringspolitiken är så tydlig. Vi säger att näringslivet
            ska ha goda förutsättningar. Sverige ska inte sticka ut. Vi ska
            inte ha en bolagsskattesats som jagar i väg någon, men vi ska
            inte heller gynna banker och elbolag i en utsträckning som är
            fullständigt ohemul.
          </note>
          <note>
            Detta handlar inte bara om skattepolitik. Det handlar om näringspolitik.
            Jag ser tydligt vad det egentligen är som händer. Regeringen har
            ända sedan finanskrisen fått mycket kritik för sin passiva näringspolitik,
            för att man inte jobbar med svensk industri och för att man kallar
            svenskt näringsliv för särintressen. Regeringen är ointresserad
            av att fullfölja de branschprogram som har funnits för att utveckla
            svensk basindustri och för att kunna få exportintäkter i framtiden.
          </note>
          <note>
            Vad gör man då? Om man inte har någon näringslivspolitik får
            man väl kompensera det med en lägre bolagsskatt. Det är alldeles
            uppenbart. Detta är ett betyg på näringspolitiken och ett betyg
            på näringsministrarnas misslyckande. I stället för det som Sverige
            har varit så bra på att hela tiden ligga i framkant när det gäller
            utveckling, innovationer och att komma framåt är den här regeringens
            ambition tydligen att vår näringspolitik nu ska handla om att
            ta upp en kamp med Kanalöarna om bolagsskattesatser. Det är verkligen
            inte någon framtidsväg för Sverige.
          </note>
          <note type="speaker">
            Anf. 50 CARL B HAMILTON (FP):
          </note>
          <note>
            Herr talman! Den socialdemokratiska argumentationen är lite obegriplig.
            Leif Jakobsson säger att vi inte ska pressa ned skatten med tanke
            på andra länder, särskilt dem i Sydeuropa. Då blir frågan: Varför
            går ni med på en sänkning över huvud taget? Varför ska inte skatten
            ligga kvar på den tidigare nivån? Det blir mycket bättre då för
            de länder som nu pressas ned av regeringen, om nu Leif Jakobssons
            argumentation skulle vara korrekt. Detta är helt obegripligt och
            ologiskt.
          </note>
          <note>
            Om förslaget går igenom i riksdagen är min fråga till Socialdemokraterna
            och Leif Jakobsson: Kan ni lova att ni kräver en höjd bolagsskatt
            om ett år? Det vore intressant att veta. Eftersom Leif Jakobsson
            nu frågar statsrådet Borg om hans skattepolitik om ett år kan
            jag fråga Leif Jakobsson om hans skattepolitik om ett år. Hur
            blir det med bolagsskatten om den sänks nu? Ska den åter höjas?
          </note>
          <note type="speaker">
            Anf. 51 FREDRIK SCHULTE (M):
          </note>
          <note>
            Herr talman! Leif Jakobsson sade att Sverige inte ska sticka
            ut. Det är intressant att Leif Jakobsson och Socialdemokraterna
            tycker att Sverige gärna får sticka ut när det kommer till att
            ha höga skatter eller höga bidrag. Om man tittar på vad Sverige
            har varit under de senaste 50 åren under socialdemokratiskt styre
            ser man att det har varit ett högskatteland och ett bidragsland.
            I det avseendet tycker Socialdemokraterna att Sverige gärna får
            sticka ut.
          </note>
          <note>
            Från Alliansens sida tycker vi att Sverige ska sticka ut när
            det kommer till att genomföra en politik som innebär att vi stärker
            svensk konkurrenskraft och som innebär att vi har goda förutsättningar
            och spelregler för tillväxten och för att sysselsättningen ska
            öka. Forskningen kan entydigt bevisa att bolagsskatten är en av
            de absolut mest skadliga skatterna. Den är också, som jag har
            varit inne på, ett hot mot välfärden. När vi får en lågkonjunktur
            är det första som händer att bolagens vinster minskar. Om EMU
            till exempel skulle krascha skulle det såklart innebära att det
            inte blir så himla höga vinster i svenska bolag under de kommande
            åren. Det är klart att det skulle påverka intäkterna till välfärdens
            kärna.
          </note>
          <note>
            Allt detta vet den gamla socialdemokratiska eliten om. Göran
            Persson har argumenterat, Pär Nuder har argumenterat och Thomas
            Östros har argumenterat för att vi ska ha en låg bolagsskatt.
            Nu har man svängt till förmån för en mer populistisk inriktning
            samtidigt som man själv föreslår bolagsskattesänkningar. Logiken
            går inte ihop över huvud taget.
          </note>
          <note>
            Avslutningsvis tycker jag att det kan vara intressant att kort
            reflektera över vad det är Socialdemokraterna vill att vi ska
            göra i stället. Leif Jakobsson talade om fler lärare och att satsa
            på välfärden. Men det man i realiteten föreslår är höjda bidrag.
            Man föreslår höjda bidrag och speciellt höjda bidrag till dem
            som är höginkomsttagare och som blir arbetslösa.
          </note>
          <note type="speaker">
            Anf. 52 STAFFAN ANGER (M):
          </note>
          <note>
            Herr talman! Jag är glad att jag sitter i Sveriges riksdag när
            vi genomför denna skattesänkning för våra bolag. Som ni vet har
            jag själv gjort karriär i näringslivet internationellt. Under
            den tid jag har varit där har konkurrensen blivit allt hårdare
            för varje år, och det kommer att fortsätta så.
          </note>
          <note>
            Vi ser nu framför allt hur tekniköverföringen sker till östländer:
            Kina, Indien och Sydkorea. De gamla industrierna slås ut. Vi kan
            se det i Amerika. De svenska industrierna har inte slagits ut
            därför att vi har haft en bra skattepolitik. Vi har också haft
            en bra fackförening som har sett till att bevara våra goda industrier.
          </note>
          <note>
            Jag har fått förmånen att sitta och räkna på olika länder när
            man ska investera. Jag kan bara säga att det var tre saker som
            vi tittade på i detta fall. Det viktigaste var skatten. Vad är
            det för skattesats i det här landet? Det var också viktigt att
            veta vilken politisk stabilitet som fanns. Vad finns det för arbetskraft?
            Vilka marknader finns i landet och utanför?
          </note>
          <note>
            Det är oerhört viktigt att man har en låg skattesats när man
            nu sitter och ser hur man ska få investeringar till Sverige. Vi
            ska ha klart för oss att skattesatsen i stort sett betalas av
            näringslivet med räntesnurrorna. Det är 8,8 miljarder. Det är
            alltså hälften av detta som vi har. Men jag hoppas verkligen att
            vi kan fortsätta sänka skatten för företagen. Framför allt är
            det då de medelstora och stora företagen som behöver det för att
            klara sig.
          </note>
          <note>
            Det är likadant om man gör en investeringskalkyl, att man gör
            den efter skatt. Om man gör den i landet x tittar man efter skatt.
            Det går inte att komma ifrån att det naturligtvis långsiktigt
            är en oerhörd fördel för landet att man har en teknik, att man
            har bra arbetskraft och att man har en bra fackförening men också
            att man har en bra skattesituation.
          </note>
          <note>
            Herr talman! Jag ville bara kort bidra med detta till debatten.
            Jag är glad att vi genomför detta och hoppas, finansministern,
            att vi på sikt kan gå ännu längre.
          </note>
          <note type="speaker">
            Anf. 53 Finansminister ANDERS BORG (M):
          </note>
          <note>
            Herr talman! Jag tror att det är viktigt att vi har en realistisk
            bild av vad Sverige är för land. Sverige ligger långt uppe i norr.
            Vi är en liten ekonomi utan en stor hemmamarknad. Vi har inte
            naturresurser som gör oss, likt Norge, oberoende av världsmarknaden,
            för vi måste alltid köpa dem. Vi är ett litet, utsatt land som
            kämpar för att skapa stabilitet, tillväxt och välfärd för våra
            medborgare. Det är klart att våra möjligheter att göra det sammanhänger
            med sådant som vi gör i budgetpropositionen. Det handlar om forskning,
            infrastruktur och vår kapitalstock.
          </note>
          <note>
            En bolagsskatt är en straffskatt på maskiner och patent. Den
            slår direkt på företagens möjligheter att investera i Sverige.
            Vi vet av forskning och erfarenheter precis vad som händer när
            man har en för hög bolagsskatt. Då sänks kapitalstocken och det
            blir färre investeringar. Då slår det antingen direkt på reallönerna
            eller på sysselsättningen, negativt som positivt. Sänker man bolagsskatten
            blir det ett större utrymme för reallöner och fler högavlönade
            jobb därför att kapitalintensiteten i ekonomin förstärks. Det
            är det som återspeglas när Leif Johansson, efter att ha haft styrelsemöte
            med Astra och fört precis den diskussion som Anger redovisar här,
            kommer till slutsatsen att det är centralt för Sverige att fortsätta
            att ha en konkurrenskraftig bolagsskatt.
          </note>
          <note>
            Det här gör vi inte för att vinna fördelar för Sverige gentemot
            övriga Europa. Sänkt bolagsskatt är vad hela Europa behöver. Det
            är en relativt liten del av våra skatteintäkter som kommer från
            bolagsskatten, och den är oerhört skadlig, särskilt för länder
            som Italien, Spanien, Portugal och Grekland, som har haft bekymret
            med en alldeles för låg produktivitet.
          </note>
          <note>
            Det är klart att en italiensk eller en spansk ekonomi som har
            haft en totalfaktorproduktivitet på kanske noll, en halv eller
            till och med ännu lägre siffror måste bygga upp en kapitalstock.
            De måste återbygga sin industri, sin kompetens och sin möjlighet
            att vara konkurrenskraftiga. Det är väl alldeles uppenbart att
            de behöver höja en del skatter. Då är det väl klokt om man tar
            de minst skadliga skattebaserna, om det sedan är konsumtion, fastigheter
            eller vad man nu tvingas till för beslut, och det är faktiskt
            det som de flesta av de här länderna har gjort. De har valt att
            framför allt höja skatterna på de områden där det är nödvändigt
            och möjligt, för man har inga val när man sitter med riktigt stora
            underskott. Men man ska inte driva de länderna till att få höga
            bolagsskatter.
          </note>
          <note>
            Vi stod upp och försvarade både Lettland och Irland när andra
            krävde att de skulle backa från sina bolagsskatter. Och det gjordes
            med illa dold skadeglädje därför att man ansåg att de hade varit
            för konkurrenskraftiga och dragit till sig produktion. Det hade
            varit totalt destruktivt att säga: Ni har lågkonjunktur och tappar
            jobb, så höj den mest skadliga skatten! Det är klart att man ibland
            måste höja skatter, men då ska man ju välja dem som gör minst
            skada för ekonomin.
          </note>
          <note>
            När det gäller diskussionen om hur många jobb som skapas av bolagsskatten
            är det bara att välja: Hur mycket reallön blir det, och hur många
            jobb blir det? Jag har aldrig förstått att Socialdemokraterna
            tycker att det är ett problem om huvuddelen av genomslaget är
            att svenska löntagare får högre reallöner. Det ger också köpkraft
            och är också betydelsefullt.
          </note>
          <note>
            Framför allt tror jag att den samlade signalen, som vi skickar
            till företagen med bolagsskatten, med forskningen och med infrastrukturen,
            är att vi kommer att göra vad vi kan, inte för att åstadkomma
            några mirakel eller hålla Sverige utanför internationella kriser
            utan för att skydda jobben här.
          </note>
          <note>
            Är man ett litet, utsatt land får man vara väldigt noga med hur
            man bygger sin konkurrenskraft, för det finns ingen som ger oss
            något gratis i en miljö som blir allt tuffare.
          </note>
          <note type="speaker">
            Anf. 54 LEIF JAKOBSSON (S):
          </note>
          <note>
            Herr talman! Det är bara det att den beskrivning som Anders Borg
            gjorde av Sverige gäller exakt och kanske i ännu större utsträckning
            också Danmark och Finland. I de orostider som vi befinner oss
            i tror jag att den nordiska enigheten är något som vi bör bejaka.
            Då känns det som regeringen gör både aggressivt och som en ovänlig
            handling. Det socialdemokratiska förslaget innebär att vi lägger
            oss på genomsnittet i Norden. Det tycker vi är en rimlig och balanserad
            nivå.
          </note>
          <note>
            Återigen: Vår politik handlar om andra balanspunkter, om andra
            balansfrågor när det gäller förmågan att få hit jobb och företag.
            Vi vill satsa mycket mer på det som handlar om stort kunskapsinnehåll,
            och för att kunna göra det måste det till ett samarbete mellan
            företagarvärlden, facken, staten och universiteten. Vi är ett
            litet land, och vi måste samarbeta för att vi ska kunna mejsla
            ut och förmå att ta fram våra framtidsbranscher, som vi och våra
            barn ska leva på i framtiden.
          </note>
          <note>
            Regeringens politik handlar snarare om att näringsliv är ett
            särintresse. För att kompensera denna näringspolitik väljer man
            att i stället gå vägen att sänka skatterna för företag och tror
            att man den vägen ska få till sig jobb och företag.
          </note>
          <note>
            Jag har bara en fråga till eftersom interpellationen egentligen
            handlar om sysselsättning och skattesänkningar. Ni har bestämt
            hävdat det är inte så många som håller med er att jobbskatteavdragen
            har skapat en väldig massa jobb i Sverige. Då undrar jag utifrån
            den situation vi har, där var tolfte som vill jobba inte får jobba,
            varför ni inte lade fram ett femte jobbskatteavdrag i budgeten.
          </note>
          <note type="speaker">
            Anf. 55 STAFFAN ANGER (M):
          </note>
          <note>
            Herr talman! Jag skulle vilja göra några reflexioner. Varför
            skulle man då investera i Sverige? Jo, vi har en mycket bra fackföreningsrörelse
            sträck på dig! Och det är viktigt för ett företag som utifrån
            investerar att det finns regler på arbetsmarknaden, att de fungerar
            och att vi har en bra produktivitet.
          </note>
          <note>
            Vad mer är viktigt? Jo, forskning och utveckling, och det är
            ju det som regeringen satsar på i sin forskningsproposition. Och
            vad jag förstår på regeringen ska man satsa ännu mer på denna
            sida, för även där är det stenhårt. Det är en enorm överföring
            av teknologi till länderna i Östasien. Där har vi inget val. Som
            ett litet land, som finansministern säger, måste vi satsa också
            på det området.
          </note>
          <note>
            Sedan har vi då skattesituationen, och där ska vi ligga i topp.
            Vi måste ligga i topp.
          </note>
          <note>
            Detta är de tre bitar som vi har talat om.
          </note>
          <note>
            Vår marknad är väldigt liten. Vi kan inte investera i en stor
            fabrik i Sverige och sälja till svenska kunder, eftersom marknaden
            är väldigt liten, utan det måste exporteras ut. Därför är det
            viktigt att se till att de andra parametrarna fungerar: forskning
            och utveckling, bra arbetskraft och en låg skattesats.
          </note>
          <note>
            Jag hoppas att vi på sikt kommer ned till i storleksordningen
            15 procent.
          </note>
          <note type="speaker">
            Anf. 56 Finansminister ANDERS BORG (M):
          </note>
          <note>
            Herr talman! Jag ska träffa Finlands statsminister nästa vecka
            för att tillsammans med hans ekonomiska råd i Finland föra en
            diskussion om utvecklingen.
          </note>
          <note>
            Det är alldeles uppenbart att Finland och Sverige stärker varandra.
            Vi samarbetar. Det gör vi också med Danmark och Norge. Men tittar
            vi på Nokia och Ericsson är det för oss en jättenackdel att det
            inte har gått bra för Nokia, därför att det fanns ett telekomkluster
            i Norden som hjälpte oss båda.
          </note>
          <note>
            Skogsindustrin står nu inför utmaningar, och vi vet att UPM,
            Stora och Holmen är bland de bästa företagen. Det är klart att
            det stärker oss att vi är ett skogskluster, delvis av naturliga
            skäl vi har ju gubevars både granen och tallen här men också därför
            att vi har en kompetens i den industrin.
          </note>
          <note>
            Om vi får en större kapitalstock i Sverige, om det kommer mer
            innovationer och mer investeringar gör vi inte någonting för att
            skada det nordiska samarbetet. Då underlättar vi det. Ju mer integrerad
            och attraktiv Norden är som investeringsmiljö, desto bättre är
            det. Det handlar naturligtvis inte bara om bolagskatten, utan
            det handlar också om infrastruktur, forskning och utbildningssystem.
            Det är faktiskt de nordiska länderna som på de flesta konkurrenskraftslistor
            kommer i topp. Då stärks vi gemensamt.
          </note>
          <note>
            Vi måste dock fortfarande vara medvetna om vad vi är, nämligen
            små utsatta länder under ett hårt tryck. Vi kommer inte att ha
            en enklare situation om tio år, utan den kommer att vara tuffare.
            Kineserna har halva sin bnp i industriproduktion. De kommer att
            höja förädlingsvärdet i den och gå djupt ut på marknaden framöver.
            Det gäller för hela Asien.
          </note>
          <note>
            Ska vi möta det måste vi ha en konkurrenskraftig miljö. Det handlar
            om skatter, infrastruktur, forskning, ägande, entreprenörskap,
            utbildning och bra och stabila relationer på arbetsmarknaden.
            Det är samtalsrelationer mellan fack, arbetsgivare, regering och
            riksdag som gör att man kan få en stabilitet i detta. Det är vad
            denna fråga i grund och botten handlar om, herr talman.
          </note>
          <note>
            Överläggningen var härmed avslutad.
          </note>
          <note>
            11 § Svar på interpellation 2012/13:46 om arbetslöshetsförsäkringens
            påverkan på arbetsmarknaden
          </note>
          <note type="speaker">
            Anf. 57 Finansminister ANDERS BORG (M):
          </note>
          <note>
            Herr talman! Patrik Björck har frågat mig om jag kommer att lyssna
            på vad han anser vara en massiv kritik mot arbetslöshetsförsäkringen
            och medverka till initiativ för en förbättrad försäkring.
          </note>
          <note>
            Målet för regeringens politik är full sysselsättning. Vår politik
            innehåller åtgärder som stimulerar både utbud och efterfrågan
            på arbetskraft samt åtgärder som stimulerar matchningen på arbetsmarknaden.
            Det är viktigt med en arbetslöshetsförsäkring som ger trygghet
            vid omställning. Det är också viktigt att det finns en tydlig
            arbetslinje i utformningen av försäkringen, det vill säga att
            den främjar snabb och effektiv återgång till arbete.
          </note>
          <note>
            När alliansregeringen tillträdde fanns problem med a-kassans
            utformning. Människor hölls kvar i arbetslöshet i stället för
            att stödjas till arbete. Därför har ett antal reformer genomförts
            för att tydliggöra a-kassans roll som omställningsförsäkring.
          </note>
          <note>
            Det är väl belagt i ekonomisk forskning att höjd ersättningsnivå
            leder till högre arbetslöshet och lägre sysselsättning. Forskare
            och oberoende instanser som Konjunkturinstitutet, Finanspolitiska
            rådet och Riksbanken delar Finansdepartementets bedömning att
            effekten på sysselsättningen blir betydande. Även internationella
            expertorgan som IMF och OECD delar denna syn. Jag har därför inga
            skäl att ifrågasätta detta samband, som i grunden handlar om en
            sämre fungerande arbetsmarknad när drivkrafterna för arbete minskar.
          </note>
          <note type="speaker">
            Anf. 58 PATRIK BJÖRCK (S):
          </note>
          <note>
            Herr talman! Jag tackar finansministern för svaret, som dock
            är något otydligt. Frågan var om finansministern skulle lyssna
            på den massiva kritiken, och man kan möjligen tyda svaret som
            att finansministern inte tänker göra det. Man kan möjligen också
            tyda det som att finansministern inte kommer att medverka till
            att förbättra försäkringen genom att höja ersättningar och se
            till att den omfattar fler på arbetsmarknaden. Man får visserligen
            vara lite oraklet i Delfi för att uttyda det, men jag kan ta på
            mig den rollen för att underlätta debatten och föra den framåt.
          </note>
          <note>
            Om finansministern inte lyssnar och inte ämnar förbättra är Sverige
            i en besvärlig situation, för i dag har vi en arbetslöshetsförsäkring
            som inte fungerar.
          </note>
          <note>
            I svaret säger finansministern att det när alliansregeringen
            tillträdde fanns problem med a-kassan. Det fanns säkert saker
            som kunde ha varit bättre, herr talman, men nu när regeringen
            har regerat i sex år är arbetslöshetsförsäkringen fullständigt
            demolerad. Fanns det skönhetsfläckar på a-kassan för sex år sedan
            är den i dag nästan ur funktion. Det är viktigt att komma ihåg.
          </note>
          <note>
            Finansministern säger också i svaret att man vill stimulera matchning.
            Är det något som alla är överens om i debatten i Sverige är det
            att matchningsproblematiken växer med finansministerns politik.
            I Riksbankens senaste penningrapport konstateras att ett av de
            centrala problemen med regeringens politik är att matchningen
            på arbetsmarknaden inte fungerar.
          </note>
          <note>
            I svaret säger finansministern att det är viktigt med en försäkring
            som ger trygghet vid omställning. Det är närmast lite humor från
            finansministerns sida att tala om det när han nu inte vill medverka
            till en förbättring.
          </note>
          <note>
            Häromdagen deltog jag i ett seminarium anordnat av Tjänstemännens
            centralorganisation. Där fanns representanter från Alliansen,
            oppositionen det var jag , näringslivet, fackföreningsrörelsen
            och akademin. På seminariet var man helt överens om att ersättningsnivån
            i arbetslöshetsförsäkringen måste höjas för att försäkringen ska
            fungera. I dag är det bara några procent av dem som blir arbetslösa
            som har sin inkomst försäkrad. Att då hävda att den ger trygghet
            och fungerar är ett anmärkningsvärt påstående av en finansminister
            som borde vara lite mer insatt i frågan. Det är detta jag menar
            är en massiv kritik.
          </note>
          <note>
            Till exempel förespråkade Folkpartiets arbetsmarknadspolitiske
            representant en kraftfull höjning av ersättningen. Forskningen,
            företrädd av professor Bertil Holmlund, sade att finansministerns
            påstående att en höjning av ersättningen skulle leda till högre
            arbetslöshet saknar grund. Almega, företrädare för näringslivet,
            förespråkade en höjning av ersättningen, och det gjorde även,
            kanske inte lika förvånande, Socialdemokraterna genom mig. Detta
            är en massiv kritik.
          </note>
          <note>
            Är det något som finansministern har misslyckats med fullständigt
            är det jobben. Finansministerns politik byggde på två viktiga
            pelare när det gällde att skapa fler jobb och få bort arbetslösheten.
            Den ena av dessa två viktiga pelare var de så kallade reformerna
            jag skulle kalla dem försämringar av arbetslöshetsförsäkringen.
            De har nu visat sig vara misslyckat. Långt in i regeringen vill
            man höja ersättningarna, men finansministern argumenterar på pseudovetenskaplig
            grund för att det skulle höja arbetslösheten.
          </note>
          <note type="speaker">
            Anf. 59 CARL B HAMILTON (FP):
          </note>
          <note>
            Herr talman! Kärnfrågan är, som Patrik Björck var inne på i sitt
            inlägg, om det finns en balanspunkt, en avvägning, en trade off
            mellan högre a-kassa och lägre sysselsättning. I svaret har finansministern
            radat upp ett antal forskningsinstitutioner, internationella organisationer
            etcetera som har nått detta resultat i sina undersökningar och
            sin forskning.
          </note>
          <note>
            Jag menar att det är väl etablerade samband, men det kan se lite
            olika ut beroende på vilka länder och vilka perioder man tittar
            på. Att man får betala för en högre arbetslöshetsersättning i
            form av lägre sysselsättning är ett obestridligt resultat. Det
            är en erfarenhet som man inte behöver vara ekonomisk statistiker
            i den högre skolan för att se.
          </note>
          <note>
            När det gäller den massiva kritiken förstår jag att Patrik Björck
            ville komma åt Folkpartiet. Faktum är att vi har en annorlunda
            balanspunkt mellan ersättning och sysselsättning än vad Anders
            Borg har. Det är dock inte kärnfrågan, och det kan vi lösa inom
            Alliansen.
          </note>
          <note>
            Kärnfrågan är: Finns det enligt Patrik Björck över huvud taget
            en trade off, en balanspunkt där man får betala för en högre a-kassa
            i form av lägre sysselsättning? Eller menar Patrik Björck att
            detta samband garanterat inte finns? Om det är så undrar jag varför
            ni inte sätter a-kassan till 100 procent? Är målet att gå tillbaka
            till 100 procent och ingen självrisk över huvud taget?
          </note>
          <note type="speaker">
            Anf. 60 FREDRIK SCHULTE (M):
          </note>
          <note>
            Herr talman! Som har påpekats här tidigare är det ett något märkligt
            läge i svenskt politiskt debattklimat att det är så många politiker
            och aktörer som hävdar tesen att höjd a-kassa inte leder till
            högre arbetslöshet.
          </note>
          <note>
            Patrik Björck står i riksdagens talarstol och försöker hävda
            att det måste vara så eftersom arbetslösheten inte har sjunkit
            sedan alliansregeringen kom på plats 2006. En av de absolut viktigaste
            grundsatserna i vetenskapsteorin är att bara för att två saker
            uppstår samtidigt behöver det inte nödvändigtvis vara ett samband
            mellan dem. Om Patrik Björck går ut en höstdag som denna och dansar
            en regndans och det plötsligt börjar regna är det inte ett belägg
            för att Patrik Björcks regndansande framkallar regn. Det kan bero
            på andra faktorer.
          </note>
          <note>
            Vi kan konstatera att arbetslösheten och utanförskapet är på
            ungefär samma nivå som när regeringen tillträdde. Men det har
            hänt något under tiden. Det som har hänt är den kanske största
            ekonomiska kris som världsekonomin har sett på 100 år. Det är
            klart att det har satt sina spår.
          </note>
          <note>
            I jämförelse med vår omvärld går det exceptionellt bra för Sverige.
            Vi har haft den högsta tillväxten i hela västvärlden, Australien
            undantaget, sedan 2006. Vi har haft en remarkabel och otrolig
            sysselsättningsåterhämtning efter det stora efterfrågefallet 2008.
            Det är ingen slump. Det beror till stora delar på att vi har fört
            en politik som syftar till att göra det mer lönsamt att arbeta.
          </note>
          <note>
            Vi har tidigare i historien kunnat se hur vi i kriser har haft
            massarbetslöshet på helt andra nivåer, och vi har i högkonjunktur
            sett en jobbfri tillväxt. Nu kan vi se att sysselsättningen ökar
            i alla åldersgrupper. Sverige sticker ut i jämförelse med omvärlden,
            och det är ingen slump.
          </note>
          <note>
            Jag rekommenderar Patrik Björck att titta på en sammanställning
            som OECD har gjort över forskningsläget. Jag kommer att mejla
            den till Patrik. Man tittar på ett längre tidsperspektiv än sex
            år, och man försöker se bortom konjunkturcykler. Man konstaterar
            väldigt tydligt på empirisk grund att det finns ett starkt samband.
            Om man höjer a-kassan ökar den sammantagna arbetslösheten. Det
            finns forskning också i Sverige som visar att den här effekten
            har varit extra stark i Sverige eftersom vi har en hög lägstanivå
            i a-kassan. Svensk a-kassa har faktiskt den högsta miniminivån
            i världen.
          </note>
          <note>
            Att det är på det sättet är ganska självklart. Om reservationslönen,
            alltså den alternativa lön som man får i stället för att arbeta,
            är så hög att det inte lönar sig att arbeta kommer människor inte
            att söka sig till arbetsmarknaden. Man kommer att fastna i arbetslöshet,
            och man kommer inte att kunna ta sig ur sitt utanförskap.
          </note>
          <note>
            Vi kan också konstatera att en sådan politik slår speciellt hårt
            mot servicesektorn, som inte har samma grad av produktivitet som
            de kunskapsintensiva sektorerna. Det är möjligt att det är en
            målmedveten strategi från Socialdemokraterna att slå mot just
            servicesektorn eftersom man vill angripa RUT och ROT och på andra
            sätt förstöra för servicesektorn.
          </note>
          <note type="speaker">
            Anf. 61 Finansminister ANDERS BORG (M):
          </note>
          <note>
            Herr talman! Finansdepartementet räknar alltid försiktigt. Vi
            använder oss alltid av breda forskningsresultat. Vi sammanställer
            dem. Vi lägger oss mitt i intervallet eller i den nedre delen
            av det för att ha marginal, och sedan gör vi våra bedömningar.
            Det är bland annat därför vi har varit försiktiga när vi har beräknat
            jobbeffekter av bolagsskatten. Så jobbar vi genomgående.
          </note>
          <note>
            Det kan naturligtvis värderas olika. Lars Calmfors har sagt att
            det här förmodligen är det område inom hela samhällsvetenskapen
            där man har de mest gedigna forskningsresultaten. Om man inte
            tar det här forskningsresultatet till sig kan man skrota idén
            om samhällsvetenskaper.
          </note>
          <note>
            Statssekreteraren på det amerikanska arbetsmarknadsdepartementet,
            Alan Krueger, som nu har befordrats till statssekreterare på finansdepartementet
            och biträdande finansminister, har skrivit den forskningssammanställning
            som finns i Handbook of Labour Economics. Såvitt jag förstår är
            president Obama inte en utpräglad högerman, även om jag skulle
            kunna tänka mig att stödja honom. Den forskningssammanställningen
            ger det entydiga resultatet att man har ett gediget stöd för slutsatsen
            att höjd a-kassa ökar arbetslösheten. OECD och IMF kommer till
            samma slutsats. I den senaste IMF-rapporten säger man att om man
            höjer a-kassan med 10 procent stiger arbetslösheten med 1 procent.
            Det är exakt det intervall som Krueger landade på i sin breda
            forskningssammanställning. Det är precis där OECD landar, och
            det är precis där som Finansdepartementet, KI och Riksbanken landar.
            Det är ingen som landar på slutsatsen att det är kostnadsfritt
            att höja a-kassan. Det finns inget stöd för det.
          </note>
          <note>
            Bertil Holmlund säger till exempel att det förslag som TCO har
            kommer att leda till en arbetslöshetsökning med ungefär 15 000
            personer. Vi talar om ett förslag som kostar 10 miljarder kronor
            att genomföra och som troligen måste finansieras med skattehöjningar
            som i sin tur har negativa effekter på jobben. Effekten är att
            arbetslösheten stiger med 15 000 personer. Om man ska göra en
            prioritering, varför inte välja att lägga pengarna på annat? Varför
            inte lägga dem på infrastruktur, skattelättnad, satsning på forskning,
            arbetsmarknadspolitiska åtgärder eller utbildningsplatser, som
            har åtminstone någon positiv effekt på arbetslösheten och tillväxten?
          </note>
          <note>
            Nu säger man: Vi ska höja a-kassan. Vi har alltså inte något
            politiserat konjunkturinstitut, någon riksbank, OECD, IMF eller
            något finanspolitiskt råd, eller vem det nu är som tittar på detta.
            Alla gör samma bedömning. Det ger en felaktig bild att säga att
            Sverige har en sönderslagen a-kassa. Det ligger på nivån att skapa
            myter. Vi ligger på OECD-genomsnittet för en kortare arbetslöshetstid,
            och vi tillhör de OECD-länder som har lite högre ersättning när
            det gäller längre arbetslöshetstider.
          </note>
          <note>
            Patrik Björcks partivänner i Tyskland gick ned till 65 procent
            i a-kassa efter tolv månader. Patrik Björcks partivänner i Storbritannien
            gick ned till 65 procent i a-kassa efter sex månader.
          </note>
          <note>
            I de allra flesta andra länder har man relativt strama a-kassor.
            I de rapporter jag fick inför mötet med det finska ekonomiska
            rådet såg jag att vi, efter alla våra förändringar av ersättningsgrader
            i Sverige, är nere på den nivå som Finland har. Man kan naturligtvis
            betrakta Finland som ett socialpolitiskt u-land, men man kan också
            betrakta Finland som en annan del av den nordiska samhällsmodellen
            som ger en avvägning mellan dynamik, arbetsincitament och att
            ha väl fungerande inkomstförsäkringar.
          </note>
          <note>
            Bilden är alldeles tydlig oavsett om vi frågar Riksbanken, Anders
            Forslund, IFAU, KI, OECD eller IMF: Höjer man a-kassan rejält
            stiger arbetslösheten. Om det kan vi inte vara oense. Det måste
            man erkänna om man ska föra en seriös diskussion om detta.
          </note>
          <note>
            Sedan kan man som Lars Calmfors acceptera en högre arbetslöshet
            om man vill ha högre inkomstförsäkring. Det är en rimlig uppfattning.
            Men att förneka forskningen är att undvika en seriös debatt om
            sina politiska förslag.
          </note>
          <note type="speaker">
            Anf. 62 PATRIK BJÖRCK (S):
          </note>
          <note>
            Herr talman! Jag förnekar inte forskning eller forskare. Jag
            lyssnar på dem. Det är ju lite trist för finansministern att jag
            var där och hörde vad Bertil Holmlund sade. Det är ännu värre
            för finansministern. Det fanns nämligen journalister där som redogjorde
            för vad Bertil Holmlund sade. Det är värre än så. Det finns inspelat
            på tv och sänds med jämna mellanrum på SVT Forum .
          </note>
          <note>
            Om jag inte minns fel har Bertil Holmlund lärt finansministern
            en del om ekonomi. Jag är inte säker på det, men jag har för mig
            att jag har hört det. Bertil Holmlund säger: Jag tror inte på
            den kalkylen. Det skulle kunna öka, men då handlar det om en isolerad
            åtgärd. Om andra förändringar genomförs samtidigt kan arbetslösheten
            vara oförändrad eller till och med minska med en höjd ersättning.
            Det är vad professorn i nationalekonomi, Bertil Holmlund, säger.
          </note>
          <note>
            Det intressanta är att finansministern använder det påståendet
            som ett argument för att inte höja ersättningen. Oavsett vad man
            har för ståndpunkt i den akademiska debatten, där finansministern
            blir mer och mer ensam, är nästan alla överens om att ersättningen
            borde höjas.
          </note>
          <note>
            Om påståendet är korrekt blir det en massa följdfrågor. Vad säger
            finansministern om tilläggsförsäkringar? Hur påverkar de arbetsmarknadens
            funktionssätt? Finansministern, statsministern och arbetsmarknadsministern
            försvarar sig nämligen i alla möjliga olika situationer där man
            kritiserar att arbetslöshetsförsäkringen är så dålig med att säga:
            Det behöver vi inte ta hand om. Det har parterna tagit hand om
            genom tilläggsförsäkringar. Hur påverkar tilläggsförsäkringar
            arbetsmarknadens funktionssätt? Det är en sådan följdfråga som
            finansministern i så fall måste svara på.
          </note>
          <note>
            Tidigare har finansministern kallat den obligatoriska arbetslöshetsförsäkringen
            för en straffskatt på arbete. Men om folk nu i så liten utsträckning
            är arbetslöshetsförsäkrade och att det därför höjer arbetslösheten,
            hur kan finansministern då ändra sig? Jag vet inte om han har
            ändrat sig när det gäller obligatoriet, men vissa av hans partikamrater
            har nu börjat stödja tanken på att arbetslöshetsförsäkringen ska
            vara obligatorisk. Då blir möjligen många fler försäkrade om man
            samtidigt ändrar regelverk och annat. Hur kan man i så fall stödja
            det, om man anser att det skulle höja ersättningen? Alltså: Hur
            går dessa olika ståndpunkter ihop?
          </note>
          <note>
            Då uppstår två olika problem. Det ena är att vi har en arbetsmarknadspolitik
            som havererar och som inte fungerar. Vi har en långtidsarbetslöshet
            som fördubblas under Anders Borgs regeringstid. Vi har en ungdomsarbetslöshet
            som exploderar under Anders Borgs regeringstid. När hela denna
            arbetsmarknadspolitik har havererat och man själv säger att en
            av de bärande punkterna är politiken kring arbetslöshetsförsäkringen,
            om den då bygger på lösan sand, alltså om denna grund för politiken
            inte håller, då ställs det naturligtvis en massa frågor om hur
            man kan lita på Anders Borg i övrigt.
          </note>
          <note>
            Anders Borg har bland annat hävdat vetenskapligt stöd för att
            om man differentierar avgiften till arbetslöshetsförsäkringen
            skulle arbetslösheten sjunka. Det är en annan del i denna reform
            som man också har hävdat vetenskapligt stöd för. Men detta stöd
            faller ihop som ett korthus i storm när det utsätts för verkligheten.
            Och verkligheten är att långtidsarbetslösheten och ungdomsarbetslösheten
            ökar under Anders Borgs experimenterande med ekonomiska teorier.
            Färre och färre stöder Anders Borgs experimenterande med ekonomiska
            teorier. Hur är det med de differentierade avgifterna? Vad finns
            det för stöd i forskningen för dem?
          </note>
          <note type="speaker">
            Anf. 63 CARL B HAMILTON (FP):
          </note>
          <note>
            Herr talman! Jag tycker att Patrik Björck började glida i väg
            mycket långt nu. Jag förstår i och för sig kanske motivet för
            det. Han försöker komma undan själva kärnan i denna debatt.
          </note>
          <note>
            Först och främst är det så att var man lägger denna balanspunkt
            mellan a-kassans nivå och arbetslöshet är en värdering. Det finns
            de som tycker att det är viktigare att ha hög a-kassa och accepterar
            då en högre arbetslöshet, och det finns de som tycker tvärtom.
            Men kärnan i detta är att det finns ett samband mellan arbetslöshetens
            höjd och a-kassans höjd.
          </note>
          <note>
            Sedan säger Patrik Björck att han har hört Bertil Holmlund säga
            någonting på ett TCO-seminarium. Vad var det han sade? Jo, han
            sade att han inte trodde på kalkylen om 30 000 i ökad arbetslöshet
            som Anders Borg tydligen hade talat om. Det är möjligt att Bertil
            Holmlund inte gör det utan vill räkna på något annat sätt så att
            det blir 15 000 eller 42 000. Jag vet inte. Men jag tror absolut
            inte att Bertil Holmlund skulle förneka att det finns ett samband
            mellan dessa två storheter, alltså arbetslöshet och a-kassa.
          </note>
          <note>
            Jag menar att det inte är seriöst att diskutera denna besvärliga
            fråga om var man ska lägga denna balanspunkt, för det är verkligen
            fråga om en politisk värdering. Där kan man ha olika meningar
            och vara så att säga goda personer. Ingen skugga över den som
            hamnar på den ena eller andra ståndpunkten.
          </note>
          <note>
            Men det som jag inte tycker är seriöst och som jag blir mycket
            besviken över är att höra Patrik Björck förneka att detta samband
            finns. Vi har hållit på med arbetsmarknadsforskning och arbetsmarknadspolitik
            i Sverige under så många år, och detta är ett mycket väl etablerat
            samband även i vårt land.
          </note>
          <note type="speaker">
            Anf. 64 FREDRIK SCHULTE (M):
          </note>
          <note>
            Herr talman! Precis som Patrik Björck sade var det en massa journalister
            närvarande på detta seminarium, och de skrev om det, vilket gör
            att man ganska enkelt kan googla för att ta reda på vad Bertil
            Holmlund faktiskt sade, och det gjorde jag. Det intressanta är
            att han, precis som Carl B Hamilton var inne på, ifrågasatte numerären
            i kalkylen. Han ifrågasatte inte resonemanget. Vidare sade han
            att han vill se en höjd a-kassa i början av arbetslösheten men
            att den sedan ska sänkas markant.
          </note>
          <note>
            Vad är det som denna regering har gjort under de senaste sex
            åren och som Patrik Björck har stått i denna talarstol och argumenterat
            emot under de senaste sex åren? Jo, det är en nedtrappning av
            arbetslöshetsersättningen under tiden som man är arbetslös. Det
            är uppenbart att Patrik Björck läser denna forskare, Bertil Holmlund,
            som fan läser bibeln.
          </note>
          <note>
            Det intressanta är ändå att man inte kan ta en forskare, hänvisa
            till vad han säger och ta det till intäkt för hur verkligheten
            faktiskt är beskaffad. Men det är ungefär som Sverigedemokraterna
            gör. De brukar hänvisa till en forskare som menar att invandringen
            har en massa negativa effekter och bortser från all annan forskning
            som pekar på motsatsen. Jag tycker att det är lite larvigt att
            använda denna argumentation, alltså att arbetslösheten faktiskt
            är högre i dag än den var 2006. Vi har haft en jättekris, och
            vi kommer antagligen att ha en fortsatt svag utveckling på den
            globala marknaden, åtminstone här i EU. Det är oärligt av Patrik
            Björck att försöka förespegla att allt skulle bli så mycket bättre
            om man bara höjer bidragen.
          </note>
          <note>
            Jag tycker att man även värderingsmässigt måste ta denna fråga
            i beaktande. Vad är det som Socialdemokraterna verkligen föreslår?
            Jo, de föreslår bidragshöjningar framför allt till höginkomsttagare
            som blir arbetslösa. Det är decilgrupperna 610 och framför allt
            decilgrupp 7, 8, 9 och 10 som tjänar på detta. Det innebär att
            det är börsmäklaren som blir arbetslös som tjänar på detta på
            barnskötarens, butiksbiträdets och fritidspedagogens bekostnad.
            Det är moraliskt moras.
          </note>
          <note type="speaker">
            Anf. 65 Finansminister ANDERS BORG (M):
          </note>
          <note>
            Herr talman! Vi har alla tillgång till internet. Man kan gå in
            där och titta på hemsidan för IFAU, Institutet för arbetsmarknads-
            och utbildningspolitisk värdering. Där har de samlat hur de bedömer
            att forskningen ser ut. Det är ingen hemlighet att många av arbetsmarknadsekonomerna
            i Uppsala, inklusive Bertil Holmlund, historiskt sett alltid har
            stått Socialdemokraterna som parti nära. En gång i tiden brukade
            man till och med lite skämtsamt kalla dem för polisskolan i forskarsammanhang
            därför att de varje gång som någon sade något som inte stämde
            med den socialdemokratiska modellen gick ut och korrigerade.
          </note>
          <note>
            Där framgår mycket tydligt att vi har en arbetslöshetsförsäkring
            för att vi ska ha inkomsttrygghet. Det är vi alla för. Det är
            ingen som vill avskaffa arbetslöshetsförsäkringen. Alla tycker
            att det är bra att vi har sjukförsäkringar och transfereringar.
            Sverige ska ha sådana som ligger i linje med dem som man har i
            andra industriländer.
          </note>
          <note>
            Men sedan finns det samhällsekonomiska kostnader. Höjden på a-kassan
            påverkar hur många jobb man söker. Det påverkar hur snabbt man
            kommer tillbaka till arbete, hur vitt man söker arbete geografiskt,
            och det påverkar lönebildningen. Sedan kan man mäta detta på lite
            olika sätt. Men det är ingen tvekan om att det är så mekanismerna
            ser ut, och de finns. Sedan har olika studier belagt dem i olika
            sammanhang.
          </note>
          <note>
            När Riksbanken gör sin sammanställning säger man att det handlar
            om en halv procent upp till 1,6 procent. Å andra sidan säger Anders
            Forslund, som gjorde sina studier för Finanspolitiska rådet, en
            halv procent upp till 1,8 procent med de reformer som sammantaget
            har genomförts. Det handlar alltså om en effekt på mellan 50 000
            och 150 000 personer. Hur stora effekterna är kan man väga lite
            fram och tillbaka.
          </note>
          <note>
            Kan man säga att man delvis kan kompensera det med andra åtgärder?
            Det som Bertil Holmlund då talar om är att skärpa sanktionerna
            i a-kassan, så att man oftare kan dra in a-kassan för dem som
            inte söker tillräckligt många jobb. Jag har läst de socialdemokratiska
            partimotionerna under rätt många år, och jag har faktiskt aldrig
            sett det förslaget. Om det nu har tillkommit så att Socialdemokraterna
            är rejält beredda att rappa till dem som missar i jobbsökandet
            är det en intressant nyhet. Då tycker jag att ni ska berätta för
            väljarna att det nu ska bli skärpt kontroll, ökade sanktioner
            och indragen a-kassa för fler personer. Om ni nu ska basera er
            på det som Bertil Holmlund har sagt är det detta som ni talar
            om. Då är det en kraftig skärpning av regelverket och kontrollen
            i systemen. Det tror inte jag. Jag tror helt enkelt att Socialdemokraterna
            här står fast vid en bidragspolitik.
          </note>
          <note>
            Jag ska inte säga att jag är särskilt ledsen för denna debatt.
            Socialdemokraterna har nu förlorat två val på sin fixering vid
            bidragspolitiken, och det är det som jag tror att detta egentligen
            handlar om. Jag tror att socialdemokratiska aktivister inom TCO
            och LO vill driva på Stefan Löfven så att han fastnar i bidragspolitiken.
            Jag tror att de pilar som skjuts är välriktade, men de är inte
            riktade mot mig. De är till för att nagla fast Stefan Löfven vid
            en bidragspolitik som ett antal socialdemokratiska aktivister
            och tidigare politiker anser är central.
          </note>
          <note>
            Jag förstår att Patrik Björck delar denna uppfattning, och det
            välkomnar jag naturligtvis. Om kärnan i det socialdemokratiska
            erbjudandet till väljarna är 35 miljarder i skattehöjning på jobben
            och att alla som åker bil till jobbet får betala, och om pengarna
            ska läggas på att människor som inte arbetar ska få högre ersättningar,
            säger jag: Var så goda! Ge det erbjudandet till väljarna!
          </note>
          <note>
            Jag är rätt säker på var det landar, och jag tycker att det är
            ett alldeles utmärkt valresultat. Då kan Patrik Björck och jag
            fortsätta att ha interpellationsdebatter där jag får svara på
            de interpellationer Patrik Björck ställer också efter 2014.
          </note>
          <note>
            (Applåder)
          </note>
          <note type="speaker">
            Anf. 66 PATRIK BJÖRCK (S):
          </note>
          <note>
            Herr talman! Det måste vara svårt att vara forskare i det här
            landet; man blir beskylld ömsom för att vara sverigedemokrat och
            ömsom för att vara socialdemokrat.
          </note>
          <note>
            Bortsett från det har vi en finansminister som läser de socialdemokratiska
            motionerna. Det uppskattar jag. Det är synd att han inte läser
            regeringens propositioner. Regeringen har just lagt fram en proposition
            som förstärker möjligheten till sanktioner i arbetslöshetsförsäkringen,
            och den stöder vi socialdemokrater fullt ut. Vi har inga problem
            med detta. Vi stöder den. Eftersom finansministern inte läser
            sina egna propositioner lika väl som våra motioner har dock finansministern
            möjligen missat den delen.
          </note>
          <note>
            Vi stöder också, tillsammans med Folkpartiet och stora delar
            av näringslivet och det svenska samhället, att man ska ha en rimlig
            trygghet vid omställning. Ska man ha det måste mer än några procent,
            som det är i dag, vara försäkrade vid arbetslöshet. Det är vår
            grundpolitik. Den är ganska enkel och rimlig.
          </note>
          <note>
            Balanspunkten har det varit lite diskussion om här. Eftersom
            finansministern vidhåller att hans politik bygger på vetenskap,
            vilket jag av starka skäl ifrågasätter, undrar jag: Var uppstod
            balanspunkten? Var det 2006, 2007 eller 2008? Eller var det 2012?
            Faktum är nämligen att balanspunkten förändras för varje år, när
            ersättningen ligger fast relativt lönenivån.
          </note>
          <note>
            I dag är det knappt någon alls som är inkomstförsäkrad. I dag
            har finansministern lyckats utradera försäkringen. Är det detta
            som är balanspunkten? Vill finansministern ytterligare sänka försäkringen?
            Eller kommer finansministern bara att låta löneinflationen sakta
            men säkert sänka försäkringen tills den inte är värd någonting?
            Vad är finansministerns svar?
          </note>
          <note>
            Balanspunkten, som jag uppfattar finansministern, är att man
            ska ha både hög arbetslöshet och en a-kassa som inte ger trygghet
            vid omställning. Det kan vi socialdemokrater naturligtvis aldrig
            ställa upp på.
          </note>
          <note type="speaker">
            Anf. 67 Finansminister ANDERS BORG (M):
          </note>
          <note>
            Herr talman! Nu säger Patrik Björck att Socialdemokraterna stöder
            de förslag om skärpta sanktioner som regeringen har lagt fram.
            Det är intressant. Låt oss dock notera att TCO vill höja a-kassan
            med 10 miljarder. Socialdemokraterna vill, om jag har förstått
            det rätt, höja den med 4 miljarder. 60 procent av TCO:s kritik
            är alltså även riktad mot Socialdemokraterna, om jag har förstått
            det rätt.
          </note>
          <note>
            Om man då ska höja a-kassan och ska kompensera det fullt ut med
            stärkta sanktioner räcker det inte med de åtgärder vi har föreslagit.
            Då måste ni komma med nya, ytterligare åtgärder. Om det nu är
            Bertil Holmlund som är den socialdemokratiske gurun får ni ju
            sätta er och titta på forskningen för att se hur mycket ni ska
            skruva åt sanktionerna. Hur många jobb ska man söka per vecka
            för att få behålla sin a-kassa? Det är den typen av åtgärder vi
            normalt sett menar, att man ska kunna redovisa minst fyra eller
            fem eller om det är två sökta jobb per vecka för att man inte
            ska förlora sin ersättning.
          </note>
          <note>
            I USA tror jag att det är 50 procent av de arbetslösa som någon
            gång utsätts för att man drar in ersättningen under deras arbetslöshetsperiod
            för att de inte har sökt tillräckligt många jobb. Detsamma gäller
            Australien och Storbritannien. Redovisa då det för väljarna! Berätta
            att det är det ni tänker föreslå, att det är det den höjda a-kassan
            sedan ska bytas ut mot hårdare sanktioner!
          </note>
          <note>
            Nej, låt mig i stället ta detta utifrån hur jag tycker att man
            ska tänka. Sverige har inte utraderat a-kassan vi lägger miljardbelopp
            på att ge aktivitetsersättningar och arbetslöshetsersättning till
            människor. Alla OECD-jämförelser visar att vi ligger i mitten
            på den korta arbetslöshetsperioden och lite högre upp på den långa.
            Vad kallar Patrik Björck det tyska system Socialdemokraterna genomförde,
            eller det brittiska? Man får 65 procent i sex månader i Storbritannien.
            Vad har man gjort då? Är det en utplånad a-kassa då?
          </note>
          <note>
            Låt oss ta detta seriöst! All forskning tyder på att man om man
            höjer a-kassan får betala i termer av högre arbetslöshet. Det
            vore väsentligt hederligare om Socialdemokraterna erkände det.
          </note>
          <note>
            Överläggningen var härmed avslutad.
          </note>
          <note>
            12 § Svar på interpellation 2012/13:20 om aids
          </note>
          <note type="speaker">
            Anf. 68 Socialminister GÖRAN HÄGGLUND (KD):
          </note>
          <note>
            Herr talman! Börje Vestlund har frågat mig om jag är beredd på
            att de människor som drabbades av hiv/aids under 1980-talets senare
            del och början av 1990-talet, och deras anhöriga, får en ursäkt
            av det svenska samhället.
          </note>
          <note>
            Inledningsvis konstaterar jag att smittspridningen av hiv och
            andra sexuellt överförbara sjukdomar är en av de största utmaningarna
            inom folkhälsoområdet. Tack vare den medicinska forskningen finns
            i dag bromsmediciner som hindrar inträdet av aidsrelaterade sjukdomar.
            Förutsättningarna för ett längre och friskare liv för många av
            de smittade har därmed blivit avsevärt bättre. Sjukdomen fortsätter
            dock att orsaka mycket allvarliga konsekvenser för såväl den enskilde
            som resten av samhället, både i Sverige och internationellt.
          </note>
          <note>
            Att personer som lever med hiv/aids utsätts för diskriminering
            och bristfälligt bemötande är givetvis helt oacceptabelt. Diskrimineringslagen
            (2008:567) ger ett skydd mot diskriminering av personer som lever
            med hiv/aids under diskrimineringsgrunden funktionshinder. Socialstyrelsen
            har genom sin tillsynsverksamhet ansvar för att vidta åtgärder
            mot diskriminering inom vården. Därutöver har en rad andra myndigheter
            som Arbetsmiljöverket, Skolverket och Försäkringskassan särskilt
            viktiga roller när det gäller att motverka diskriminering.
          </note>
          <note>
            För att få mer kunskap om livssituationen hos personer som lever
            med hiv i den industrialiserade delen av världen har Smittskyddsinstitutet
            sammanställt en kunskapsöversikt i ämnet. Det övergripande syftet
            är att med utgångspunkt i tidigare studier och erfarenheter identifiera
            möjliga indikatorer för att följa utvecklingen av levnadsvillkor,
            livskvalitet, stigma och diskriminering hos personer med hiv i
            Sverige.
          </note>
          <note>
            Nationella strategin mot hiv/aids och vissa andra smittsamma
            sjukdomar (prop. 2005/06:60) är en samlad strategi för samhällets
            insatser för att förebygga spridning och minska konsekvenserna
            av hivinfektion och andra sexuellt överförbara och blodburna sjukdomar.
            Ett av delmålen i strategin är att kunskapen om hiv/aids och om
            hur det är att leva med sjukdomen ska förbättras i offentlig verksamhet,
            i arbetslivet och i samhället i stort. Det står klart att insatser
            för att öka den allmänna kunskapen om hiv/aids är av mycket stor
            betydelse, inte bara för att vi ska kunna möta fördomar och diskriminering
            utan också för att preventionsarbetet ska få effekt.
          </note>
          <note>
            För att stimulera till intensifierat arbete mot hiv/aids på lokal
            och regional nivå har regeringen under flera år avsatt statsbidrag
            som har fördelats i enlighet med en överenskommelse mellan regeringen
            och Sveriges Kommuner och Landsting, SKL. I årets överenskommelse
            betonas vikten av att främja samarbete mellan olika aktörer kring
            kunskapsuppbyggnad och kunskapsförmedling. Ett sådant samarbete
            kan till exempel avse stöd och samordning för att säkerställa
            en god kunskapsnivå hos alla huvudmän rörande bemötandefrågor
            av personer som lever med hivinfektion. Vidare har Smittskyddsinstitutet
            tagit fram ett kunskapsunderlag för preventionsarbete för olika
            målgrupper.
          </note>
          <note>
            För närvarande pågår en översyn inom Regeringskansliet av hur
            statsbidrag på området fördelas. En utgångspunkt för översynen
            är att statsbidrag på området också framöver ska främja de övergripande
            nationella målen för insatser mot hiv/aids och andra sexuellt
            överförbara sjukdomar.
          </note>
          <note>
            Frivilligorganisationernas insatser för att öka kunskapen om
            hiv/aids spelar en viktig roll för att kunna bemöta fördomar om
            sjukdomen. Regeringen avsätter årligen statsbidrag till idéburna
            organisationer i syfte att stödja deras arbete med bland annat
            information och utbildning om hiv/aids och andra sexuellt överförbara
            sjukdomar.
          </note>
          <note>
            Regeringen har även initierat en särskild satsning på jämlik
            vård. I denna ingår en rad insatser som avser att minska diskriminering
            och ojämlikt bemötande inom vården. Bland annat ska Socialstyrelsen,
            i samverkan med Diskrimineringsombudsmannen, ta fram ett utbildningspaket
            för vårdpersonal om olika aspekter av värdigt och professionellt
            bemötande och agerande inom vården.
          </note>
          <note>
            Avslutningsvis är det min övertygelse att diskriminering och
            stigmatisering av personer som lever med hiv/aids bäst bekämpas
            genom sådana målinriktade insatser för att öka kunskapen om sjukdomen
            som regeringen vidtagit och vidtar. Det är genom sådana medel
            regeringen kommer att arbeta även i fortsättningen. Lika viktigt
            är ett ständigt pågående samtal om dessa frågor med bland annat
            idéburna organisationer, sjukvårdshuvudmän och myndigheter.
          </note>
          <note type="speaker">
            Anf. 69 BÖRJE VESTLUND (S):
          </note>
          <note>
            Herr talman! Här föreskriver etiketten att man ska tacka för
            svaret. Det kan jag inte göra, eftersom socialministern inte berör
            min fråga med en enda stavelse. Hela svaret beskriver dagens situation.
            Det är inte ett svar på interpellationen, det är ett skämt om
            en så allvarlig sak som hur unga människor, främst män som hade
            sex med män, dog under 1980-talet och i början av 1990-talet.
            Interpellationen handlar inte om hivprevention, inte om forskning
            om hiv, inte om dagens diskriminering och inte ens om smittskyddslagen,
            även om det skulle finnas anledning att beröra den i andra sammanhang.
          </note>
          <note>
            Det handlar om aids, som med full kraft dödade så många män för
            30 år sedan. Jag tycker att socialministern borde skämmas över
            svaret på denna interpellation.
          </note>
          <note>
            Låt mig citera vad Olov Abrahamsson kåserade i Norrländska Socialdemokraten
            den 24 oktober i år: Kent Carlsson från Stockholm skulle ha blivit
            ordförande i SSU efter Anna Lindh 1990, men bara ett par veckor
            före kongressen i juni samma år tvingades han lägga ned sin kandidatur.
            Kent Carlsson hade blivit allvarligt sjuk. Tre år senare var han
            död. Han avled den 7 november 1993, bara 31 år gammal.
          </note>
          <note>
            Jag har tänkt mycket på Kent Carlsson när jag följt Jonas Gardells
            fantastiska Torka aldrig tårar utan handskar i SVT under de senaste
            veckorna.
          </note>
          <note>
            Herr talman! Kent Carlsson var ledamot av denna kammare. Han
            var den första öppet homosexuella ledamoten. Han dog i aids.
          </note>
          <note>
            Herr talman! Jag kommer nu att bli en smula personlig. I den
            nyss nämnda tv-serien Torka aldrig tårar utan handskar var det
            för mig och många andra som att komma tillbaka i tiden. Vi kunde
            återigen känna igen platser som vi knappt varit på sedan dess,
            känna glädjen att få gå ut på diskotek, träffa vänner men också
            oron att få aids, men ännu värre att någon annan i ens bekantskapskrets
            skulle drabbas.
          </note>
          <note>
            I min värld, som då var Linköping, var vi några stycken som åkte
            upp till Stockholm med jämna mellanrum för att ha roligt, dansa
            och ha sex. Vi hade träffat motsvarande kompisar här i Stockholm,
            och där var Göran som skred fram som en drottning, hade en tunga
            vassare än en nyslipad slaktarkniv, men samtidigt väldigt kul
            och framför allt generös. Kammaren kan ju ana vem jag avgudade
            på den tiden. Men där fanns också den undersköna och sexiga Tommy
            med sin snygga kropp och vackra ögon. Alla hoppades naturligtvis
            att han skulle ta sitt förnuft till fånga och bli kär i just en
            själv. Men det hände givetvis aldrig. Det fanns flera i denna
            vänkrets. Vi som kom från andra orter än Stockholm gick under
            samlingsnamnet lantlollorna.
          </note>
          <note>
            Herr talman! I dag lever bara jag och en annan av lantlollorna,
            resten är döda, huvuddelen av dem dog i aids. Det är Kent, Göran,
            Tommy och alla andra som denna interpellation handlar om. Det
            är om de felaktigheter och misstänkliggöranden som sjukvården
            mötte alla dessa unga män med. Det är om hur kommuntjänstemän
            försökte få svårt aidssjuka att säga upp sin lägenhet därför att
            de ändå skulle dö. Det är om hur grannar trakasserade aidssjuka
            för att de skulle flytta. Det är om hur jurister försökte få aidssjuka
            att skriva under testamenten de inte hade bett om. Det är om hur
            begravningsentreprenörer vägrade att utföra begravningar av personer
            som dog i aids. Det är om hur distriktssköterskor vägrade lägga
            om svåra sår på aidspatienter. Det är om hur religiösa samfund
            hävdade att aids var ett straff från Gud. Det är om hur skribenter,
            som än i dag är verksamma, kallade aids för bögpest. Det var en
            tid när diskriminering och stigmatisering fick härja fritt, och
            ingen sade ifrån.
          </note>
          <note>
            Jag vill ha svar på min fråga, herr talman.
          </note>
          <note type="speaker">
            Anf. 70 Socialminister GÖRAN HÄGGLUND (KD):
          </note>
          <note>
            Herr talman! Tack, Börje Vestlund, för interpellationen allra
            först och för möjligheten att samtala om en av de mest skakande
            händelsekedjor som har inträffat under senare årtionden. Man kan
            dra sig till minnes åren i början av 80-talet när det började
            gå upp för många, kanske alla, i Sverige att det hade kommit en
            ny sjukdom. När larmet gick för 30 år sedan om en ny svår sjukdom
            som var okänd svämmade medierna över av skrämmande scenarier och
            en väldig massa ödesmättade prognoser, och en del personer tappade
            i det sammanhanget bildligt talat huvudet inför det okända. Utifrån
            ett bräckligt, obefintligt kunskapsunderlag gjorde många människor
            i Sverige och naturligtvis i andra länder uttalanden, väckte förslag
            och beskrev situationen. En del av de här uttalandena framstår
            i dag som minst sagt konstiga, orimliga, och en del av dem var
            grundade på en alldeles förfärlig människosyn.
          </note>
          <note>
            När kunskapen har ökat har vi kunnat få ett något annorlunda
            förhållningssätt och en annorlunda diskussion. Situationen har
            förändrats, men fortfarande lever många människor med samma skräck,
            samma oro och samma ångest som många som drabbades för 30 år sedan,
            en rädsla att omgivningen ska få reda på hur det hänger ihop och
            hur det förhåller sig. Det här bygger förstås i mycket stor utsträckning
            på okunnighet om sjukdomen och om hur den förs vidare.
          </note>
          <note>
            Det bästa vi kan göra är att utifrån bästa möjliga kunskapsunderlag
            arbeta metodiskt med behandling och forskning som kommer till
            nytta för dem som har drabbats men också, och det är viktigt,
            att arbeta med attityder och bemötande. Även där är kunskapen
            nyckeln till framgång.
          </note>
          <note>
            Jag tror kanske att Börje Vestlund håller med mig om att efter
            de första åren och med ökande kunskap kommer då en situation där
            det normaliseras och där det finns en risk att man tappar nya
            generationer som kommer till och att den här kunskapen går förlorad
            i vissa åldersgrupper. Därför är det otroligt viktigt att vi lyckas
            nå fram med en balanserad information och kunskap i landets skolor,
            inom hälso- och sjukvården och att vi jobbar med attityder och
            bemötande. Det är naturligtvis inte värdigt att människor som
            har drabbats av en svår sjukdom, som i dag går att bromsa upp
            med fantastiska läkemedel som kommit fram men som fortsatt är
            en väldigt allvarlig sjukdom, utöver det drabbas av omgivningens
            sneda blickar eller ännu värre öppna förakt. Det är människor
            som det handlar om, människor som har rätt att bemötas med samma
            värdighet och respekt som alla andra.
          </note>
          <note type="speaker">
            Anf. 71 BÖRJE VESTLUND (S):
          </note>
          <note>
            Herr talman! Jag delar den uppfattningen att väldigt många naturligtvis
            vet att man kan få en dödlig sjukdom som gör att man måste ha
            en livslång medicinering. De flesta vet också att den medicineringen
            ofta ger väldiga bieffekter. Det kan inom parentes konstateras
            att till och med sådana som fick aids på 90-talet i dag avlider
            av sviterna av medicineringen. Det är ingen ofarlig medicinering,
            och det måste man ha respekt för, så jag förstår oron.
          </note>
          <note>
            Men det är ändå inte detta det handlar om, herr talman. Det handlar
            om vad samhället ska göra för dem som utsattes för denna diskriminering
            och denna stigmatisering.
          </note>
          <note>
            Låt mig fortsätta med min uppräkning. Det fanns en känd smittskyddsläkare
            som hävdade att alla som fick aids skulle placeras på en ö, helst
            på Gotland. Jag vet inte riktigt vad gotlänningarna tyckte om
            detta, men uppenbarligen fanns det ett sådant resonemang i samhället.
            Det fanns också, utan att jag ska säga att socialministern har
            den uppfattningen, en uppfattning hos många aktiva religiösa människor,
            bland annat inom Kristdemokraterna, att detta var ett straff från
            Gud.
          </note>
          <note>
            Jag kan inte komma ifrån att aktiva skribenter som fortfarande
            hörs i medierna kallade detta för bögpest. Man stigmatiserade
            hela gruppen.
          </note>
          <note>
            Det fanns de som försökte att stå emot detta, men det var mycket
            svårt. Vi ska inte glömma att Noaks ark, RFSL och ett antal mycket
            duktiga läkare gjorde det. Men det fanns många fördomar som mötte
            de här patienterna till och med när de kom in till sådana sjukhus
            som Roslagstulls sjukhus här i Stockholm, vilket väl ändå får
            sägas var det stora sjukhuset för aidspatienter på den tiden.
            Det är för dem jag har skrivit den här interpellationen, inte
            för dem som drabbas i dag. Jag ska gärna ta en debatt om hivpolitiken.
            Den är jätteviktig, men det är inte det den här interpellationen
            handlar om. Det var också därför jag valde att kalla den för aids
            kort och gott. Det handlar om den situation som rådde på 80- och
            90- talen.
          </note>
          <note>
            Ska inte dessa människor, de som eventuellt har överlevt, och
            deras anhöriga kunna få en ursäkt av samhället för den förnedring
            som de fick uppleva under 80- och 90-talen? Är inte Kent Carlsson,
            mina kompisar Göran och Tommy och alla andra som dog på 80- och
            90-talen värda den ursäkten? Jag vet inte vilka av deras anhöriga
            som lever än i dag. Jag vet att Görans mor dog för ett par år
            sedan, men det finns anhöriga till dessa människor som lever.
            Kent Carlssons föräldrar lever definitivt.
          </note>
          <note>
            Vårt samhälle har på ett lyckosamt sätt grävt i sina djupaste
            hålor för att plocka fram det som samhället tidigare har gjort
            fel. Är det inte nu dags för dem som inte bara dog i aids utan
            dessutom fick uppleva denna förnedring som fanns på 80- och 90-talen?
            Jag var med. Jag vet hur det var.
          </note>
          <note type="speaker">
            Anf. 72 Socialminister GÖRAN HÄGGLUND (KD):
          </note>
          <note>
            Herr talman! Börje Vestlunds beskrivning stämmer. Det fanns väldigt
            många människor, och det sade jag också i mitt tidigare inlägg,
            som gjorde uttalanden som många av dem säkert har fått skäl att
            ångra senare. Har man inte ångrat dem är man kanske värd att beklaga.
          </note>
          <note>
            Under de här åren var detta någonting helt okänt. Det här handlar
            inte om att jag försvarar några av de dumma uttalanden som har
            gjorts. Det spreds en skräck som gjorde att människor tappade
            alla koncept. Börje Vestlund redogjorde för en del av de förslag
            som förekom, till exempel lägerliknande miljöer där man skulle
            internera personer som hade drabbats av sjukdomen för att minimera
            risken. Vi har nu också kunnat se vilka skyddsåtgärder som polis,
            sjukvårdspersonal och andra vidtog för att möta de risker som
            de såg framför sig.
          </note>
          <note>
            I dag vet vi lite bättre. Vi vet att väldigt mycket av detta
            var våldsamt överdrivet. Vi vet att mycket byggde på helt felaktiga
            föreställningar om hur smittan spreds. Vi har en bättre situation
            i dag.
          </note>
          <note>
            Jag kan inte säga att jag är i en sådan position att jag kan
            be om ursäkt för alla de människor som gjorde korkade uttalanden.
            Jag beklagar varje uttalande som var kränkande, felaktigt, dumt
            och så vidare, men det är trots allt de personer som har fällt
            de uttalandena som har ansvar för vad de har sagt. Det hjälper
            inte vad någon regering säger. I den mån dåvarande regeringar
            eller myndighetsföreträdare fattade konstiga beslut är det värt
            att beklaga, men jag tror att alla beslut som fattades på den
            statliga nivån fattades utifrån den kunskap som man då hade. Man
            ville göra det bästa möjliga för de personer som var drabbade
            och för de personer som riskerade att smittas.
          </note>
          <note>
            Jag tror att det bästa vi kan göra är att arbeta med respekt
            för alla de anhöriga som lever kvar och för dem som är smittade
            och som kämpar med sin sjukdom eller biverkningar av den tunga
            medicinering som många av dem genomgår och ställa upp för dem
            inom sjukvården, inom alla andra sektorer som politiken förfogar
            över och genom civilsamhällets alla organisationer, som många
            gånger erbjuder någonting utöver det som det offentliga oftast
            förmår att prestera.
          </note>
          <note type="speaker">
            Anf. 73 BÖRJE VESTLUND (S):
          </note>
          <note>
            Herr talman! Det är klart att man inte kan stå för de dumheter
            som enskilda skribenter eller enskilda läkare har sagt. Då skulle
            statsråden kanske inte få göra annat än be om ursäkt. Det händer
            ju varje dag och i många sammanhang. Det kan jag förstå.
          </note>
          <note>
            Det jag vill komma åt med denna interpellation är egentligen
            den attityd som rådde. Man kunde ha gjort mer. Man gjorde mer
            på andra håll i världen. Man visste ganska tidigt att till exempel
            vanlig social kontakt inte var skadlig. Man visste ganska tidigt
            att det var lite som tydde på att till exempel saliv innehöll
            smitta. Man visste däremot inte vilken typ av smitta det var,
            men man visste att det inte fanns något onormalt i saliv. Man
            visste på ett ganska tidigt stadium att blod och sperma var den
            farliga smittkällan och är så än i dag. Så ser situationen ut.
            Det är med anledning av det som jag tycker att den här interpellationen
            är värd att ställas.
          </note>
          <note>
            Herr talman! Låt mig avsluta med att berätta lite kuriosa om
            just Göran. Han visste redan 1991 att jag skulle hamna i denna
            kammare. Motiveringen var mycket enkel: Om man var så korkad att
            man läste om politik innan man läste skvallersidorna skulle man
            hamna i Sveriges riksdag. Och dessutom var jag den enda av oss
            som aldrig skulle få tag på en hederlig karl. På den senare punkten
            hade Göran fel, men i övrigt hade han rätt.
          </note>
          <note type="speaker">
            Anf. 74 Socialminister GÖRAN HÄGGLUND (KD):
          </note>
          <note>
            Herr talman! Det var en bra historia. Börje Vestlund beskriver
            väl att kunskapen fanns om att vanlig social kontakt inte överförde
            smitta, men det dröjde ungefär en evighet innan det sipprade ned
            till de många människorna. Vi vet ju att vi som människor fungerar
            lite så att vi hellre tar det säkra före det osäkra. Vi hörde
            en hel del förfärliga beskrivningar som jag inte har några skäl
            att ifrågasätta, till exempel att folk inte vågade gripa in när
            någon drabbades av akut sjukdom och föll ihop på gatan. Man kunde
            inte veta om den personen var smittad. Skulle man göra någonting
            för en medmänniska i ett sådant läge?
          </note>
          <note>
            Det sades mycket under den här tiden, och många ageranden var
            taffliga. Väldigt mycket hade kunnat vara mycket bättre. Hade
            det kunnat göras ogjort med den kunskap som vi har i dag önskar
            den här kammaren inget annat än att vi hade kunnat ställa det
            till rätta.
          </note>
          <note>
            Vi har ansvar för situationen i dag. Vi har ansvar för att se
            till att det blir ännu bättre i morgon. Många av de personer som
            Börje Vestlund gör sig till tolk för genom den här interpellationen
            lever i dag under tuffa förhållanden. Vi ska göra vad vi kan på
            den politiska vägen, men vi behöver hjälp av ytterligare många
            andra.
          </note>
          <note>
            Överläggningen var härmed avslutad.
          </note>
          <note>
            13 § Svar på interpellation 2012/13:45 om bankernas kontanthantering
          </note>
          <note type="speaker">
            Anf. 75 Statsrådet PETER NORMAN (M):
          </note>
          <note>
            Herr talman! Ulla Andersson har frågat mig om jag avser att ta
            något initiativ för att tvinga de stora affärsbankerna att upprätthålla
            någon form av kontanthantering.
          </note>
          <note>
            Det är beklagligt att personer kommer i kläm till följd av minskad
            kontanthantering. Som jag tidigare framfört i svaret på riksdagsfråga
            2011/12:312 följer jag därför noga utvecklingen vad avser bankernas
            kontanthantering och möjligheten att stärka konsumenternas ställning
            på finansmarknaderna.
          </note>
          <note>
            Jag kan även konstatera att det vilar ett tungt ansvar på bankerna
            att tydligt förklara för sina kunder varför beslut tas om minskad
            kontanthantering och vad de kan erbjuda sina kunder i stället.
            Att tvinga de stora affärsbankerna att upprätthålla någon form
            av kontanthantering är dock inte i dagsläget den bästa vägen framåt.
            Jag följer emellertid noga utvecklingen på området och utesluter
            inte att frågan kan behöva analyseras ytterligare framöver.
          </note>
          <note type="speaker">
            Anf. 76 ULLA ANDERSSON (V):
          </note>
          <note>
            Herr talman! Det är tydligt att allt fler banker upphör med kontanthantering
            eller inför restriktioner om hur man får ta ut eller sätta in
            sina egna pengar. Det här har gått väldigt fort. År 2009 hade
            inget bankaktiebolagskontor upphört med kontanthanteringen, 2010
            hade 179 kontor upphört med hanteringen och 2011 var det hela
            560 kontor. Det är en ökning med 213 procent mellan 2010 och 2011.
            Frågan är hur många fler kontor som har upphört med hanteringen
            i år för det bara fortsätter, man kan läsa om det ganska ofta
            i tidningarna och hur dessa kontor är fördelade över landet.
          </note>
          <note>
            Många har hört av sig och är upprörda över det som sker, och
            det är av olika anledningar, såklart. För en del är det viktigt
            att kunna ta ut kontanter för att det blir lättare för dem att
            se hur deras egen ekonomi ser ut. Andra vill inte ha kort av integritetsskäl.
            En del har problem med tekniken. Många affärer tar fortfarande
            inte kort, och kort kostar. Det är svårt att betala räkningar
            för många om de inte får sätta in kontanter, och många får oerhört
            långt till ett bankkontor där de kan ta ut sina egna pengar eller
            sätta in dem. Andra blir upprörda, med all rätt menar jag, över
            att de inte får bestämma över sina egna pengar och sätta in eller
            ta ut dem i kontanter. Det är ju trots allt deras egna pengar
            och inte bankens.
          </note>
          <note>
            Dessutom tycker jag att det är märkligt att man gör så här med
            tanke på att bankerna använder kundernas insättningar för att
            garantera sin egen utlåning. Det är en stor andel. Om jag kommer
            ihåg rätt är det ungefär 42 procent. Bankerna motiverar det här
            med att bankkontoren blir säkrare utan kontanter, och det kan
            ju stämma. Men att då i stället hänvisa kunderna till livsmedelsaffärer
            menar jag är både direkt felaktigt och osolidariskt, för affärer
            löper mycket större rånrisk än vad en bank faktiskt gör. Därför
            tycker jag att det är direkt osolidariskt av bankerna. Om bankerna
            vill minska kontanthanteringen skulle de kunna göra det på många
            andra sätt, till exempel genom att ha billiga eller gratis kort,
            sänka kostnaderna för handlarna, slopa eller sänka avgifterna,
            erbjuda högre ränta på konton om man väljer att inte ta ut eller
            sätta in kontanter och så vidare. Men det väljer de inte, för
            då får de betala själva.
          </note>
          <note>
            När bankerna väljer att sluta med kontanthanteringen uppstår
            självklart problem. För snart ett år sedan, precis som statsrådet
            sade, ställde jag en fråga till statsrådet om detta och fick svaret
            att man skulle följa detta för att se vad som hände. Redan då
            hade nästan en tredjedel av alla bankkontor upphört med kontanthanteringen.
            Jag får tacka statsrådet för svaret, men jag måste säga att jag
            är rätt besviken, för svaret är återigen att man inte avser att
            vidta några åtgärder eller tänker ta något ansvar i frågan. Statsrådet
            säger i stället att han ska följa detta för att se till att det
            blir det bästa läget framåt.
          </note>
          <note>
            Jag undrar hur många fler bankkontor som ska sluta med kontanthanteringen
            innan statsrådet avser att agera. Statsrådet har ju verktygen
            i sina händer. Man kan genom Finansinspektionen ge föreskrifter
            till bankerna. Jag tror att det skulle kunna gå att lösa detta.
            Upp till bevis, statsrådet! Vilket är det bästa läget framåt?
          </note>
          <note type="speaker">
            Anf. 77 Statsrådet PETER NORMAN (M):
          </note>
          <note>
            Herr talman! Tack, Ulla Andersson, för interpellationen! Jag
            tycker att det här är en viktig fråga, och jag tänker försöka
            använda talartiden, som nu är längre än den jag hade till mitt
            svar, till att försöka bena ut den lite grann.
          </note>
          <note>
            Ansvaret för kontanthanteringen ligger på Riksbanken, och Finansinspektionen
            reglerar inte kontanthanteringen. Jag tycker att det är ett problem
            i den meningen att, som Ulla Andersson säger, väldigt många äldre
            människor tycker att det är besvärligt med kontanthanteringen.
            Ofta har de inte tillgång till eller kunskaper om hur man till
            exempel betalar på internet. Men problemet är av en annan karaktär
            än den Ulla Andersson vill göra gällande, nämligen att på väldigt
            många orter finns inga bankkontor alls. Även om man skulle gå
            den vägen som Ulla Andersson föreslår och tvinga bankerna att
            ha kontanthantering löser det alltså inte problemet. Man måste
            se till utvecklingen och se vad vi kan göra för att stimulera
            en kontanthantering med modern teknik.
          </note>
          <note>
            Det här är ett problem som har funnits förmodligen lika länge
            som vi har haft kontanter i samhället. Det är ett rörligt mål.
            Ganska långt tillbaka i tiden såg lantbrevbärarna till att det
            fanns kontanter i samhället. Sedan några år tillbaka har i alla
            fall lite större livsmedelsaffärer möjlighet att antingen låta
            kunderna ta ut kontanter direkt i kassan när de handlar eller
            att ha en bankomat i affären. Jag tycker att det principiellt
            är en bra ordning, därför att då minskar rånrisken för affären
            då man blir av med de kontanter som man får in. Det är en bra
            utveckling.
          </note>
          <note>
            Jag tror att man måste vara noga med vilken spak man drar i så
            att man inte stannar upp en process som gör kontanthanteringen
            mer modern, tillgänglig och billig. Jag har talat med ett antal
            pensionärsorganisationer och insett att detta är ett problem.
          </note>
          <note>
            Jag tycker också att Panaxiahärvan tangerar det här området.
            Det man märker i just Panaxiahärvan är att det är en aningslöshet
            i kontanthanteringen som jag tycker är oroväckande. Ett exempel
            är affärer som har dagskassor på ett antal tusen kronor och lägger
            dem i en liten väska som de ger till ett värdetransportföretag
            utan att ens få så mycket som ett kvitto eller än mindre en uppräkning
            av hur mycket pengar det är. Sedan får de ett telefonsamtal från
            banken som säger att det var inte alls 7 300 kronor som det stod
            på lappen, utan det var 7 100 kronor. Jaha, säger man från butiken,
            och så är det inte mer med det.
          </note>
          <note>
            Jag tror att den kartläggning som vi nu håller på att göra med
            anledning av Panaxiahärvan kan få effekter på den här större frågan.
            Men bankerna tror jag inte är rätt verktyg, för prognosen är nog
            att vi kommer att få färre bankkontor i Sverige, och då blir det
            ännu svårare att med bankens hjälp se till att kontanthanteringen
            fungerar i glesbygden. Jag tror att vi måste trycka på andra knappar.
          </note>
          <note type="speaker">
            Anf. 78 ULLA ANDERSSON (V):
          </note>
          <note>
            Herr talman! Det är både spakar och knappar men inget tryck eller
            drag! Man kan i alla fall konstatera, som statsrådet säger, att
            ett stort problem är att många orter inte har några bankkontor
            alls. Ja, så är det ju. Jag har haft en del förslag på och debatter
            om detta med finansmarknadsministern. Men det blir inte bättre
            av att de bankkontor som faktiskt finns lägger ned sin kontanthantering.
            Det är en väldigt stor andel i dag som har gjort det. Nästan en
            tredjedel av alla bankkontor är kontantlösa. Jag tycker att det
            är oroväckande.
          </note>
          <note>
            Innan den här debatten började tittade jag på Bankföreningens
            statistik för att ta reda på hur det faktiskt ser ut. Där kan
            man se att av de 560 bankkontor som har slutat med kontanthantering
            är SEB värst. Nästan 60 procent av deras bankkontor har upphört
            med kontanthanteringen. Nästan hälften av Nordeas bankkontor har
            upphört helt med detta, liksom nästan en tredjedel av Swedbanks
            kontor. Handelsbanken är ett undantag. De finns i stora delar
            av landet, och det ska de ha en eloge för. Jag vet att det finns
            kunder som har gått över till dem av just den anledningen.
          </note>
          <note>
            Jag tycker att läget är allvarligt, och jag tycker också att
            det här är en viktig principiell fråga. Om jag sätter in mina
            egna pengar på banken tycker jag att jag också borde ha rätt att
            ta ut dem i kontanter. Banken ska inte få bestämma på vilket sätt
            jag har rätt till mina pengar. Jag tycker att det finns en viktig
            principiell fråga i det här.
          </note>
          <note>
            Jag tänker inte ge mig in i diskussionen om Panaxia. Jag har
            fått en föredragning om detta av finansmarknadsministern i finansutskottet,
            och det är en komplex situation. Jag blir förvånad över att det
            kan tillåtas vara på det sättet. Jag menar att man behöver göra
            någonting redan nu, för det här har gått väldigt fort. Pensionärsorganisationerna
            var först ut på banan och protesterade tidigt med anledning av
            till exempel svårigheterna med tekniken.
          </note>
          <note>
            Sedan finns det andra som menar att det också finns andra problem.
            Integritetsfrågan tar många upp och menar att man inte vill ha
            sitt liv kartlagt.
          </note>
          <note>
            Jag tycker inte att det räcker med att man pratar om spakar och
            knappar och om att vänta och se tiden an. Jag är mer otålig än
            så. Jag tycker att man borde göra något redan nu för att på olika
            sätt upprätthålla en kontanthantering. I övrigt tycker jag visst
            att det är bra att kontanthanteringen minskar. Det har den ju
            också gjort på senare år, men jag menar att bankerna har andra
            möjligheter och andra vägar, men det kostar dem själva lite pengar,
            och det är väl det som är grundproblemet.
          </note>
          <note type="speaker">
            Anf. 79 Statsrådet PETER NORMAN (M):
          </note>
          <note>
            Herr talman! När jag gick på dagis hade man något som kallades
            flanellograf, där man satte upp änglar och sådant. När jag började
            skolan hade man overheadapparater. Nu har man i stället sådana
            där kanoner som visar bilder. Det är bra att vi inte är fast i
            flanellografen i dag utan att utvecklingen har gått framåt. Det
            här måste bejakas även när det gäller kontanthanteringen.
          </note>
          <note>
            Jag tror att kontanthanteringen är gammalmodig, eftersatt, präglad
            av dålig uppfinningsrikedom och så vidare. Däremot är det uppenbart
            att mängden kontanter håller på att gå ned i samhället, och det
            tycker vi ofta är bra. Jag kan hålla med om det viktiga i integritetsfrågan.
            Jag tror att de problemen går att lösa med ny teknik. Förutom
            dessa finns det också andra saker, till exempel rånrisk, transport-
            och miljökostnader liksom sådant som har att göra med svart ekonomi.
            Bankerna har självklart en betydande roll.
          </note>
          <note>
            När det gäller det moraliskt rätta med bankerna tycker jag att
            man själv kan ställa krav på sin bank. Tycker man inte att det
            är möjligt som enskild kan man gå ihop flera och göra det. Jag
            har i andra sammanhang framhållit att jag är väldigt förvånad
            över att inte till exempel Villaägarnas Riksförbund, fackföreningar
            och andra intresseorganisationer har gått samman och ställt krav
            på bankerna. Det kan gälla bolån eller fondavgifter och också
            kontanthantering. Intresseorganisationerna är dåliga på detta,
            och de skulle kunna bli en stor maktfaktor om de verkligen gick
            ihop. Då är det många tusen intressenter som är med och förhandlar
            gemensamt med en bank.
          </note>
          <note>
            Däremot tror jag att den utveckling vi har haft på senare tid
            när det gäller bankomater och möjligheter till kontantuttag i
            livsmedelsaffärer är något som vi bör underblåsa från politiskt
            håll snarare än att gå på bankerna. En av de saker jag är bekymrad
            över här är rånrisken. För att göra en liten Panaxiautvikning
            kan jag nämna att det uppenbart var så att de företag som hade
            Panaxia som värdetransportföretag blev sittande med väldigt stora
            belopp innan de hann byta till något annat värdetransportföretag
            och exponerade sig därigenom för rånrisker som egentligen var
            ganska onödiga. Detta gäller alla större livsmedelsaffärer, framför
            allt i glesbygd, där det ofta är långt till polis och så vidare.
          </note>
          <note>
            Att ta ut kontanter i livsmedelsaffärer tror jag är en mycket
            bra lösning, säkert ofta bättre än bankerna. Bankerna kan man
            nog pressa genom att gå samman flera stycken. Kan vi politiskt
            underblåsa detta och göra det lättare deltar jag gärna i en sådan
            process.
          </note>
          <note type="speaker">
            Anf. 80 ULLA ANDERSSON (V):
          </note>
          <note>
            Herr talman! Nu har jag inte kollat på statistik över rån inför
            den här debatten, men jag skulle kunna tänka mig att de är mångdubbelt
            vanligare i livsmedelsaffärer och andra affärer än i banker. När
            finansmarknadsministern hänvisar kontanthanteringen till livsmedelsaffärer
            innebär det att man utsätter de människor som där hanterar pengarna
            för en väldigt stor risk. Det menar jag att finansmarknadsministern
            inte riktigt tar i beaktande när han lägger upp sin retorik. Den
            gruppen är i så fall mer utsatt. Om man tar landsbygdsperspektivet
            skulle jag vilja säga att jag tror att risken är än större i livsmedelsaffärerna
            där, där det kanske också är svårt med bankkontor i övrigt.
          </note>
          <note>
            Kontanthanteringen må vara gammalmodig, fantasilös och jämföras
            med en flanellograf, men jag menar ändå att människor har rätt
            till sina egna pengar och att de har rätten att veta att de kan
            ta ut dem i kontanter från sin bank. Det är inte banken som ska
            kunna bestämma över hur deras kunder ska ha det med sina egna
            pengar. Jag tycker att det är den grundläggande principiella frågan,
            och den tycker jag inte att finansmarknadsministern har svarat
            på. Inte minst med beaktande av att bankerna till 42 procent finansierar
            sig genom inlåning på det här sättet är detta också en viktig
            principiell bankfråga.
          </note>
          <note>
            Jag får hoppas att finansmarknadsministern tar med sig mina uppmaningar
            och tänker vidare, så att han kan tänka sig att åtminstone trycka
            på någon knapp eller dra i någon spak framöver, så att människor
            kan känna att de har rätt till sina egna pengar.
          </note>
          <note type="speaker">
            Anf. 81 Statsrådet PETER NORMAN (M):
          </note>
          <note>
            Herr talman! Min poäng med att tala om livsmedelsaffärer är att
            man skulle minska rånrisken genom att ha kontanthantering där.
            De får ju in kontanter när folk handlar, och om de sedan kan lämna
            kontanter till dem som vill ha skulle man därigenom kunna ha en
            mindre sedelhållning än annars. I min värld skulle det innebära
            att man minskade rånrisken.
          </note>
          <note>
            Jag vill återigen framhålla att jag tror att en framkomlig väg
            är att större intresseorganisationer ett fackförbund, Skattebetalarnas
            förening, Villaägarna eller någon liknande organisation tillsammans
            gör en framstöt mot en eller flera banker och försöker få förmånligare
            villkor för kontanthantering. Jag tror att den möjligheten är
            långt ifrån uttömd.
          </note>
          <note>
            Jag vill också säga att jag håller med om att detta är ett problem,
            men jag är inte lika alarmistisk som Ulla Andersson. Jag tror
            att ny teknik är välkommen. Jag tycker att kontanthanteringskedjan
            tekniskt är nästan undermålig, och man borde också höja säkerheten.
          </note>
          <note>
            I dag finns ett stort inslag av tillit mellan aktörerna i den
            här branschen. Det är alldeles utmärkt så länge tilliten fungerar.
            När den faller ihop hamnar man i positioner som är väldigt märkliga,
            där olika aktörer har helt olika uppfattningar om vilket belopp
            som ska betalas in och så vidare. Jag tror att vi måste få mycket
            mer ordning och reda och eventuellt ny lagstiftning. Jag tror
            att den kartläggning vi gör, som då är kopplad till Panaxiaaffären,
            får verkningar också på detta område, som jag tycker är viktigt
            och prioriterar.
          </note>
          <note>
            Överläggningen var härmed avslutad.
          </note>
          <note>
            14 § Svar på interpellation 2012/13:29 om aktiv handläggning
            hos Arbetsförmedlingen
          </note>
          <note type="speaker">
            Anf. 82 Arbetsmarknadsminister HILLEVI ENGSTRÖM (M):
          </note>
          <note>
            Herr talman! Kerstin Nilsson har frågat mig vilka åtgärder jag
            ämnar vidta för att det aktiva utredningsarbetet ska öka, så att
            den passiva tiden hos Arbetsförmedlingen ska minimeras.
          </note>
          <note>
            Jag vill inleda med att förtydliga att arbetslösa personer med
            funktionsnedsättning som medför nedsatt arbetsförmåga kan få dels
            Arbetsförmedlingens allmänna service, dels stöd på en rad andra
            sätt. För att ha rätt till de särskilda stöd som finns för målgruppen
            måste en nedsatt arbetsförmåga vara dokumenterad och registrerad
            av Arbetsförmedlingen. För registrering krävs ett samtycke från
            den arbetssökande.
          </note>
          <note>
            Det är sällan som inträdet till arbetslivet följer ett rakt spår.
            För personer med funktionsnedsättning är vägen till arbete ofta
            besvärligare än för andra. Det framgår inte minst av Arbetsförmedlingens
            statistik som visar att arbetslösa personer med funktionsnedsättning
            som medför nedsatt arbetsförmåga är inskrivna under långa perioder
            innan de får en arbetsmarknadspolitisk insats eller ett arbete.
            Det är ett stort slöseri med resurser om personer som vill och
            kan arbeta inte får det stöd de behöver.
          </note>
          <note>
            För närvarande är den genomsnittliga inskrivningstiden åttanio
            månader innan Arbetsförmedlingen har registrerat nedsatt arbetsförmåga.
            Arbetsförmedlingen har ett mål att förkorta inskrivningstiden
            innan arbetsförmågan registreras med tio dagar per år fram till
            2016 och ska uppgå till högst 180 dagar 2016. Syftet med målet
            är att personer med särskilda behov ska få rätt stöd i ett tidigare
            skede än i dag.
          </note>
          <note>
            För att korta inskrivningstiderna har Arbetsförmedlingen de senaste
            åren även förändrat sitt arbetssätt genom att införa ett enhetligt
            tjänsteutbud, ett handläggarstöd och kvalitetssäkrade metoder.
            Sedan januari 2012 har Arbetsförmedlingen även infört ett bedömningsverktyg.
            Bedömningsverktyget innehåller tre tilläggsfrågor som syftar till
            att i ett tidigt skede identifiera om den arbetssökande har nedsatt
            arbetsförmåga. Det gör det möjligt att lättare kunna identifiera
            vilka arbetslösa som riskerar långvarig arbetslöshet för att kunna
            sätta in åtgärder i rätt tid till rätt personer. I budgetpropositionen
            för 2013 aviserade regeringen att Arbetsförmedlingen kommer att
            ges i uppdrag att redovisa hur kvaliteten i bedömningsprocessen
            kan förbättras och hur arbetet kan utvecklas.
          </note>
          <note>
            Jag tror att dessa nämnda åtgärder i kombination med arbetsförmedlarnas
            professionella bedömningar kan innebära ökade möjligheter att
            förhindra långa inskrivningstider på Arbetsförmedlingen. I sammanhanget
            vill jag även framhålla betydelsen av arbetsgivarnas inställning.
            En kortad inskrivningstid förutsätter inte minst att det finns
            en arbetsmarknad som vill ta emot personer med nedsatt arbetsförmåga.
            Jag menar att både privata och offentliga arbetsgivare har ett
            ansvar för att bereda fler personer med funktionsnedsättning som
            medför nedsatt arbetsförmåga möjlighet till arbete eller praktik.
            Det är därför bland annat viktigt med god och lättillgänglig information
            om de stöd som erbjuds. Arbetsförmedlingen har därför genomfört
            en bred informationskampanj med detta syfte.
          </note>
          <note type="speaker">
            Anf. 83 KERSTIN NILSSON (S):
          </note>
          <note>
            Herr talman! Min fråga till arbetsmarknadsminister Engström var
            vilka åtgärder ministern ämnar vidta för att det aktiva utredningsarbetet
            hos Arbetsförmedlingen ska öka, så att den alldeles för långa
            och passiva handläggningstiden för sökande kan minimeras.
          </note>
          <note>
            Bakgrunden till frågeställningen är att personer med funktionsnedsättning
            som medför påverkan på arbetsförmågan har kontakt med Arbetsförmedlingen
            under alldeles för lång tid. Handläggnings- och utredningstiden
            för fastställande av den viktiga koden för funktionshindret är
            alldeles för lång, och inte förrän denna kod är fastställd kan
            de få ta del av de åtgärder som Arbetsförmedlingen har att erbjuda.
          </note>
          <note>
            Statistik som bland annat finns med i utredningen och sedermera
            i betänkandet Sänkta trösklar högt i tak har visat att den genomsnittliga
            tiden för att få en sådan kod fastställd var sju och en halv månad
            år 2010. År 2011 hade denna tid ökat med en och en halv månad
            till nio månader.
          </note>
          <note>
            Jag vill tacka ministern för svaret. Arbetsförmedlingen har ett
            mål att förkorta inskrivningstiden innan arbetsförmågan registreras
            med tio dagar per år fram till 2016 och ska uppgå till högst 180
            dagar 2016, säger hon. Men jag är tveksam till om detta mål kan
            uppnås; utslaget per år innebär detta att det måste ske en minskning
            på 23 dagar per år, inte 10, för att man ska nå målet. När målen
            sattes inför 2012 hade vi som nyss nämnts hela 270 dagars handläggningstid,
            det vill säga nio månader.
          </note>
          <note>
            Den statistik som jag nu fått ut från Arbetsförmedlingen och
            som gäller perioden september 2011 till augusti 2012 visar tyvärr
            inte på en minskning av antalet dagar. Under perioden har nio
            av de tio geografiska arbetsförmedlingsområdena ökat sin handläggningstid
            med allt mellan 1 och 12 procent. Det kunde i augusti månad ta
            upp till 304 dagar att få sin kod fastställd i StockholmGotlandsområdet.
            Men antalet personer har bara ökat med nio i hela Sverige. Vi
            kan alltså inte skylla på att det blivit en ökning.
          </note>
          <note>
            Under de första åtta månaderna i år fanns det alltså inga tecken
            på en minskning av den tid det tar att få en kod. Avsaknaden av
            resultat tycker jag är anmärkningsvärd. Vi har ändå hållit på
            i åtta månader och jobbat med det här. Det gör mig ännu mera tveksam
            till om målet kommer att uppnås.
          </note>
          <note>
            Herr talman! Ministern svarade vilket målet är beträffande handläggningstiden,
            men jag måste ändå fråga hur ministern avser att aktivt följa
            upp det här, så att det blir resultat av det. Vi behöver inte
            vänta tills ett helt års statistik har kommit.
          </note>
          <note type="speaker">
            Anf. 84 Arbetsmarknadsminister HILLEVI ENGSTRÖM (M):
          </note>
          <note>
            Herr talman! Jag tackar för interpellationen. I det här avseendet
            har jag ingen annan uppfattning än Kerstin Nilsson. Handläggningstiderna
            är alldeles för långa. Det har ganska många orsaker. Jag har fått
            mig till del att det också beror på varifrån de arbetssökande
            kommer. Kommer de direkt från Försäkringskassan går det i allmänhet
            snabbare, för då har man en upparbetad handlingsplanssamverkan
            och kan på ett enkelt sätt få ett medgivande från den enskilde
            om att han eller hon har en funktionsnedsättning och på så sätt
            underlätta de medicinska underlagen.
          </note>
          <note>
            Det finns andra komplikationer också i det här avseendet. Det
            har varit ont om handläggare med specialistkunskaper. Nu har Arbetsförmedlingen
            anställt fler handläggare och specialister, vilket kommer att
            underlätta så att kodningen går snabbare.
          </note>
          <note>
            Ett annat bekymmer som Arbetsförmedlingen tar upp är att en del
            personer inte tar upp den här problematiken vid de första samtalen
            med sina arbetsförmedlare. Särskilt tror man på Arbetsförmedlingen
            att det finns en underkodning när det gäller utrikesfödda. Bland
            många är det närmast tabubelagt att själv ta upp att man har nedsatt
            arbetsförmåga. Därför kan det dröja ett tag innan man börjar diskutera
            de frågorna. Man kanske har en fysisk, psykisk eller social nedsättning
            av arbetsförmågan, vilket gör det extra problematiskt. Där tror
            Arbetsförmedlingen att det finns en underkodning.
          </note>
          <note>
            Men det är lika viktigt att det inte blir överkodning. Vi vet
            att det finns en sådan problematik i samhället generellt. Till
            exempel har barn blivit kodade som funktionsnedsatta och hamnat
            i särskolan fast det visat sig att de inte haft någon allvarlig
            funktionsnedsättning. Det är alltså viktigt att kodningen blir
            rätt från början. Sedan har vi ytterligare ett problem, som späder
            på detta: Ohälsan ökar generellt i samhället, inte minst den psykiska
            ohälsan.
          </note>
          <note>
            Jag delar Kerstin Nilssons oro över att detta tar alldeles för
            lång tid. Vi följer Arbetsförmedlingen väldigt nogsamt med dialoger
            varannan vecka och varje månad. Detta är alltså en fråga som helt
            naturligt kommer upp på resultatdialogerna med Arbetsförmedlingen:
            Hur kan man ytterligare skynda på kodningen, så att den blir korrekt
            men också kommer tidigare? Även 180 dagar är en lång period för
            en arbetssökande i väntan på rätt åtgärder. Jag tycker att frågan
            är väldigt angelägen att följa nogsamt.
          </note>
          <note type="speaker">
            Anf. 85 KERSTIN NILSSON (S):
          </note>
          <note>
            Herr talman! Det här är personer som har svårt att komma in på
            arbetsmarknaden. Det är ingen tvekan om att de har en lång väg
            att gå. Det är personer som nästan alltid hamnar sist när nya
            jobb dyker upp. Det är personer som i många sammanhang har det
            besvärligt med ekonomin, hälsan och framtidstron. Det är personer
            som måste prioriteras.
          </note>
          <note>
            Arbetsmarknadsministern sade att det är ont om handläggare med
            specialistkompetens. Men då måste jag fråga: Vad hände med dem
            som fanns där? Det fanns en massa handläggare med specialistkompetens
            i Arbetsförmedlingens förra organisation. Men många av de handläggarna
            talar nu om att deras specialistkompetens blivit utsmetad och
            nästan försvunnen. Då undrar jag: Vad hände med organisationen
            och den kompetens som fanns? Sedan förstår jag att det tar tid
            att lära upp nya handläggare med ny kompetens.
          </note>
          <note>
            Nio månader kanske inte är en lång tid i världshistorien, men
            det är en väldigt lång tid i en människas liv, speciellt när tiden
            förflyter i väntan. Vi vet att passivitet och ovisshet är förödande.
            Det är inte lätt att behålla framtidstron när det kan gå månader
            mellan kontakterna man har med sin handläggare. Det kan hända
            en del med de kunskaper man hade med i bagaget.
          </note>
          <note>
            Det är inte heller så att det hela är klart bara för att koden
            fastställs. Man måste ha sin kod för att få ta del av de åtgärder
            som står till buds. Det kan vara arbetsprövning, praktik och eventuellt
            utbildning, och det poppar inte upp så där direkt. Att leta träningsplatser,
            prövningsplatser och anställningar tar tid, och de utbildningar
            som eventuellt ska till startar vid vissa givna tider.
          </note>
          <note>
            En ytterligare faktor som kan förlänga hela kedjan är de eventuella
            arbetstekniska hjälpmedel som kan behövas och som för vissa är
            helt nödvändiga. Många är de som vittnat om att möjligheter till
            träningsplats, utbildning eller anställning försenas för att de
            tekniska lösningarna inte kommer på plats.
          </note>
          <note>
            Månader läggs till månader, månaderna blir till år, och tiden
            bara går. Jag efterlyser aktiva åtgärder för att handläggningstiderna
            för personer med funktionsnedsättning som har nedsatt arbetsförmåga
            ska kortas och krafttag för att handläggarna ska få möjlighet
            att göra de insatser som behövs.
          </note>
          <note>
            En del i detta är att se över hur många sökande, kunder eller
            klienter varje handläggare har för att de faktiskt ska kunna utföra
            sina arbetsuppgifter på ett bra sätt. Jag vet att de kan, och
            ministern vet också att de kan. Låt dem då få göra det.
          </note>
          <note>
            Min sista fråga är: Avser ministern att vidta åtgärder för att
            begränsa antalet sökande per handläggare?
          </note>
          <note type="speaker">
            Anf. 86 Arbetsmarknadsminister HILLEVI ENGSTRÖM (M):
          </note>
          <note>
            Herr talman! Tack, Kerstin Nilsson! Jag kan nämna specifikt det
            vi har gjort i år som syftar till att förhindra långtidsarbetslöshet,
            som är någonting som personer från denna grupp många gånger riskerar.
            Det handlar om bedömningsverktyget. Det innebär att man vid första
            besöket på Arbetsförmedlingen gör en screening eller profilering
            som ska försöka träffa dessa personer. Då kommer de i snabbspåret
            och får insatser snabbare även om kodningen i sig kanske dröjer.
          </note>
          <note>
            Arbetsförmedlingen är också beroende av primärvården och sjukvården
            för att få in läkarintyg. Det kan ofta vara en fördröjande faktor.
            Vid vissa arbetsnedsättningar kan det gå fortare. Det gäller särskilt
            vid fysiska funktionsnedsättningar, om man har en kraftig synnedsättning,
            hörselnedsättning eller rörelsehinder.
          </note>
          <note>
            Beträffande de psykiska funktionsnedsättningar som medför nedsatt
            arbetsförmåga är det många gånger svårare och tar längre tid.
            Ibland finns det också svårigheter att få den enskilde att medverka
            vid själva utredningen. Det finns många olika parametrar.
          </note>
          <note>
            Ändå håller jag med Kerstin Nilsson om att detta är en fråga
            som definitivt ska prioriteras. Vi är väldigt tydliga med att
            Arbetsförmedlingen måste jobba väldigt aktivt med denna grupp,
            som alltid drabbas hårt särskilt vid en lågkonjunktur och som
            alltid kommer längst bak i kön tillsammans med personer som är
            födda utanför Europa och unga utan utbildning.
          </note>
          <note>
            Vi har också i årets budget under 2012 varit väldigt tydliga
            med att satsa på att minska och förhindra långtidsarbetslösheten.
            Arbetsförmedlingen har också fått mer resurser för att kunna få
            färre sökande per handläggare så att man kan ägna mer tid åt att
            hjälpa människor.
          </note>
          <note>
            Avslutningsvis vill jag nämna någonting om Funkautredningens
            tilläggsuppdrag som har till syfte att titta på just frågan om
            hjälpmedel. När det gäller hjälpmedel för funktionshindrade har
            regeringen sedan tidigare fördubblat beloppen för arbetshjälpmedel
            och också höjt beloppen för personligt biträde tillsammans med
            andra höjningar av särskilda anställningsstöd.
          </note>
          <note>
            Vi ger också i nästa års budget ytterligare resurser för SIUS,
            som är en viktig funktion inom Arbetsförmedlingen för att hjälpa
            personer med funktionsnedsättning att få ett arbete, behålla ett
            arbete och också vara ett stöd såväl för den sökande som för arbetsgivare
            och arbetskamrater så att människor kort och gott kan behålla
            sitt arbete. Det är en väldigt prioriterad fråga för regeringen.
          </note>
          <note type="speaker">
            Anf. 87 KERSTIN NILSSON (S):
          </note>
          <note>
            Herr talman och ministern! Jag ska inte gå in i en diskussion
            om köerna i vården, eftersom vi då hamnar på ett helt annat och
            mycket stort område.
          </note>
          <note>
            En synpunkt från min sida är att det är anmärkningsvärt att höra
            att Arbetsförmedlingen lämnar tillbaka en massa pengar till staten
            för att man inte kan utnyttja dem. Det har man gjort i flera år.
            Det är anmärkningsvärt när vi har så många som är arbetslösa och
            det finns ett så stort antal som tillhör de prioriterade grupperna.
            Arbetsförmedlingen har verkligen nytta av pengarna.
          </note>
          <note>
            Jag håller helt med ministern om många av de saker som finns
            i Funkautredningen. Där finns många jättebra saker. Men det är
            inte beslutat än. När det väl blir beslutat och klart, var är
            vi då i tid?
          </note>
          <note>
            Det måste tas krafttag i kampanjen Se kraften. Det måste till
            mer än fagert tal från ministern. Det är trots allt ministern
            som är minister och den som med bestämdhet kan och ska sätta ned
            foten och få till stånd en ändring. Vänta inte bara på statistik,
            slå näven i bordet så att det blir gjort!
          </note>
          <note type="speaker">
            Anf. 88 Arbetsmarknadsminister HILLEVI ENGSTRÖM (M):
          </note>
          <note>
            Herr talman! Jag vill tacka för frågan. Jag är väldigt tydlig
            med att de prioriterade grupperna är de som Arbetsförmedlingen
            ska ägna mest kraft åt att hjälpa att få ett arbete.
          </note>
          <note>
            När det gäller anslagen som Kerstin Nilsson var inne på kan inte
            Arbetsförmedlingen använda anslagen till vad som helst. Att det
            har blivit överskott på en del av Arbetsförmedlingens anslag berodde
            på att vi lyckades med att inte få lika hög arbetslöshet som man
            hade gjort en prognos för. Vi tog i så att det fanns gott om resurser,
            och arbetslösheten blev betydligt lägre. Då blir det förstås ett
            överskott på det kontot.
          </note>
          <note>
            Det blev också ett överskott på kontot för insatser och stöd
            till arbetsgivare som till exempel lönebidrag och andra anställningsstöd.
            Det beror kort och gott på att man inte har lyckats hitta arbetsgivare
            som vill anställa personer med funktionsnedsättning och nedsatt
            arbetsförmåga. Det är det största bekymret för denna grupp personer,
            som vi är överens om både vill och kan arbeta. Det är många gånger
            en väldigt lojal och bra arbetskraft för de arbetsgivare som anställer.
            Där måste vi bli ännu bättre.
          </note>
          <note>
            Arbetsförmedlingen har ett uppdrag i årets regleringsbrev att
            utöka antalet arbetsgivarkontakter. Det har man gjort enligt sin
            återrapportering i juni i år. Vi kommer att ställa ännu högre
            krav för nästa år. Det handlar inte bara om kvantitet utan också
            om kvaliteten och att möta arbetsgivare ute i lokalsamhället och
            dammsuga arbetsmarknaden på möjliga praktikplatser och arbeten.
          </note>
          <note>
            Vi kommer också att ge ett extra anslag på 5 miljoner kronor
            för att sprida information om alla de anställningsstöd som finns
            som tyvärr en del mindre arbetsgivare kanske inte riktigt känner
            till. Gjorde de det skulle fler funktionsnedsatta komma i jobb.
          </note>
          <note>
            Överläggningen var härmed avslutad.
          </note>
          <note>
            15 § Svar på interpellationerna 2012/13:33, 39 och 44 om arbetslösheten
          </note>
          <note type="speaker">
            Anf. 89 Arbetsmarknadsminister HILLEVI ENGSTRÖM (M):
          </note>
          <note>
            Herr talman! Patrik Björck har frågat mig vad jag avser att sätta
            in för aktiva åtgärder för att rätta till bristerna i arbetsmarknadspolitiken
            samt när jag tänker höja ersättningen i arbetslöshetsförsäkringen.
          </note>
          <note>
            Maria Stenberg har frågat mig med vilka åtgärder jag avser att
            bryta långtidsarbetslösheten och minska riskerna för att rekryteringsgapet
            ytterligare växer.
          </note>
          <note>
            Ylva Johansson har frågat mig vilka åtgärder regeringen avser
            att vidta för att avskaffa fas 3 och ersätta det med insatser
            som leder till jobb.
          </note>
          <note>
            Jag svarar på interpellationerna i ett sammanhang.
          </note>
          <note>
            Regeringens mål är full sysselsättning, och en viktig uppgift
            är här att förhindra och bryta långtidsarbetslöshet. Alla som
            kan och vill ska kunna arbeta utifrån sin egen förmåga.
          </note>
          <note>
            Sedan regeringen tillträdde 2006 har en rad reformer genomförts
            för att stärka arbetslinjen och sänka trösklarna in på arbetsmarknaden
            för stora grupper som tidigare i hög grad stått utanför. Arbetsförmedlingen
            har som följd av detta, och i större utsträckning än tidigare,
            möjlighet att arbeta aktivt med arbetssökande, till exempel med
            individer som tidigare varit sjukskrivna eller med nyanlända invandrare
            inom ramen för etableringsreformen.
          </note>
          <note>
            I budgetpropositionen för 2012 satsade regeringen drygt 8 miljarder
            kronor inom arbetsmarknads- och utbildningsområdet. Det innebar
            bland annat förstärkt förmedlingsstöd, ökad uppföljning av arbetslösa
            arbetssökande och vissa programinsatser.
          </note>
          <note>
            Regeringen satsar nu i budgetpropositionen för 2013 ytterligare
            2 miljarder kronor fram till 2016 för att förhindra och bryta
            långtidsarbetslösheten. Exempelvis görs en fortsatt satsning på
            särskilt anställningsstöd och fortsatta programinsatser både tidigt
            i arbetslösheten och inom jobb- och utvecklingsgarantin inklusive
            sysselsättningsfasen.
          </note>
          <note>
            Många av de personer som deltar i sysselsättningsfasen har haft
            det tufft på arbetsmarknaden. Arbetsförmedlingen arbetar med en
            mångfald av sysselsättningsplatser för att kunna ge individuellt
            utformade insatser. En viktig uppgift för Arbetsförmedlingen är
            att förbättra stödet för dessa personer såväl med personliga kontakter
            som med eventuell arbetsmarknadsutbildning. Det är viktigt att
            arbetsgivare och anordnare får information om det förstärkta anställningsstöd
            som finns så att fler långtidsarbetslösa kan erbjudas anställning.
            Sysselsättning hos en seriös anordnare är betydligt bättre än
            sysslolöshet. Regeringen följer sysselsättningsfasen kontinuerligt.
          </note>
          <note>
            För att skapa fler vägar till jobb för unga har regeringen föreslagit
            ett omfattande ungdomspaket på sammanlagt 8,1 miljarder kronor
            fram till 2016 både för att stärka kopplingen mellan skolan och
            arbetslivet och för att fortsatt möta den svaga konjunkturutvecklingen.
            Bland annat föreslås ökade resurser till lärlingsutbildningen
            inom både gymnasieskolan och kommunal vuxenutbildning, där en
            stor andel är i åldern 20 till 24 år. Regeringen föreslår också
            resurser för fler utbildningsplatser inom yrkesvux, yrkeshögskolan,
            universitet och högskolor. Dessutom föreslås en förstärkning av
            nystartsjobben för ungdomar som har varit utan arbete i minst
            tolv månader samt en förlängning av möjligheten att delta i studieförberedande
            utbildning vid folkhögskola redan från första dagen i arbetslöshet.
          </note>
          <note>
            När det gäller ersättningsnivåerna i arbetslöshetsförsäkringen
            vill jag säga följande:
          </note>
          <note>
            Det är viktigt att det finns ett bra skyddsnät vid arbetslöshet,
            men lika viktigt är det att arbetsmarknadspolitiken främjar omställning.
            Det handlar dels om att skapa bättre förutsättningar för tillväxt
            och sysselsättning, dels om aktiva insatser för aktivitet och
            omställning.
          </note>
          <note>
            I detta läge prioriterar regeringen en aktiv arbetsmarknadspolitik
            och tillväxtskapande reformer så att fler kan komma i arbete före
            höjda ersättningsnivåer.
          </note>
          <note type="speaker">
            Anf. 90 PATRIK BJÖRCK (S):
          </note>
          <note>
            Fru talman! Jag tackar arbetsmarknadsministern för svaret på
            interpellationerna. Bakgrunden till den interpellation som jag
            ställer är den situation som råder i Sverige i dag. Varslen ökar,
            uppsägningarna ökar och många förlorar jobbet. Många förlorar
            jobbet utan att ens bli varslade eftersom den svenska arbetsmarknaden
            i dag består av människor som är visstidsanställda eller av bemanningsuppdrag
            som dras in. Det är en tuff situation där ute. Jag har varit ute
            och träffat många företag. Jag har träffat människor som arbetar
            på företag som står inför nedläggningar. Jag har diskuterat och
            talat med dem. Det är detta som är bakgrunden till interpellationen.
          </note>
          <note>
            Den första frågan är: Vad tänker arbetsmarknadsministern sätta
            in för aktiva åtgärder för att rätta till bristerna i arbetsmarknadspolitiken?
            Detta är inte bara en demonisering av verkligheten från en socialdemokratisk
            oppositionspolitiker. Det räcker om man läser Riksbankens penningpolitiska
            rapport som kom nu senast. Där säger Riksbanken att de gör vad
            de kan för att hantera de problem som finns i Sverige, men de
            faller tillbaka på en havererad arbetsmarknadspolitik. Det handlar
            om den misslyckade matchningen; trots att vi har många arbetslösa
            och trots att vi har många jobb lyckas man inte få ihop det. Det
            är en grund för de problem som finns i det svenska samhället i
            stort och på arbetsmarknaden i synnerhet.
          </note>
          <note>
            Om Riksbanken gör denna analys finns det anledning för regeringen
            hoppas jag i alla fall att fundera över om man kan förstärka och
            förbättra sin politik eftersom den döms ut som havererad.
          </note>
          <note>
            När jag diskuterar med de uppsagda som sitter i uppsägningsförhandlingar
            och när jag talar med de fackliga företrädarna beskriver de den
            förhandlingssituation som de sitter i. Då finns det de som berättar
            om hur man i förhandlingssituationerna försöker kompensera bristen
            på arbetsmarknadspolitik och förhandla sig fram i uppgörelser
            med företagen. Det är väl gott och väl om man kan göra det för
            de enskilda personer på de företag där det finns tillgångar och
            där man kan fylla de hål och luckor som arbetsmarknadsministern
            lämnar efter sig. Men när det gäller dem som arbetar på arbetsplatser
            där detta inte finns eller där företaget inte vill medverka lämnas
            folk mycket i sticket. Sådan är verkligheten; så ser det ut. Om
            man åker ut och talar med företagare och med anställda är det
            denna bild som framstår klart och tydligt.
          </note>
          <note>
            En annan sak som också är oerhört klar och tydlig är att de anställda
            som drabbas av eller står inför att drabbas av arbetslöshet i
            första hand vill ha åtgärder för att få jobb. Samtidigt är de
            realistiska och inser att man gör detta i en tid då arbetslösheten
            är hög och då varslen och uppsägningarna är många. Det finns en
            risk för att det kan bli en tid av omställning innan de kommer
            över till nästa jobb. Under denna tid vill man ha en arbetslöshetsförsäkring
            värd namnet. Då vill man kunna klara sig. Man vill kunna klara
            sin familj. Man vill kunna se sina barn leva ett drägligt liv.
          </note>
          <note>
            Om man då är två föräldrar sådana familjer som jag har träffat
            många gånger som arbetar på samma arbetsplats och står inför hotet
            att bli arbetslös och har en arbetslöshetsförsäkring som över
            huvud taget inte motsvarar de rimliga krav som kan ställas blir
            man faktiskt rädd. Det är det uttryck som de använder när de beskriver
            sin situation för mig.
          </note>
          <note>
            Jag undrar: Tänker arbetsmarknadsministern motverka denna rädsla,
            försöka hjälpa dessa människor och höja ersättningen i arbetslöshetsförsäkringen?
          </note>
          <note type="speaker">
            Anf. 91 MARIA STENBERG (S):
          </note>
          <note>
            Fru talman! Jag tackar arbetsmarknadsministern för svaret. Det
            finns massor av siffror och massor av statistik som visar att
            den långa arbetslösheten ökar dramatiskt i Sverige. Dessutom visar
            statistiken och siffrorna att det har varit allra värst de senaste
            fem åren. Den statistik och de siffror som finns säger att från
            och med 2007 till i år, 2012, har den långa arbetslösheten ökat
            från 25 000 människor till 70 000 människor.
          </note>
          <note>
            När vi talar om långtidsarbetslöshet talar vi alltså om människor
            som har varit arbetslösa i 24 månader eller mer. Det är alltså
            två år två långa år som de inte har haft ett jobb. Det är den
            arbetslöshet som jag talar om, och det är den som min interpellation
            handlar om.
          </note>
          <note>
            70 000 människor är utan jobb, och har varit det i 24 månader,
            alltså mer än två år. Det är kanske de människor som Alliansen
            talade om i valrörelsen 2006 och det utanförskap som man skulle
            bryta, knäcka eller vad det nu var man sade att man skulle göra.
            Det måste vara det vallöftet till de här människorna som man absolut
            inte har hållit eftersom man på fem år under den borgerliga regeringens
            tid har gått från 25 000 till 70 000 människor.
          </note>
          <note>
            Fru talman! 70 000 människor är väldigt många människor. Jag
            kommer från en valkrets som heter Norrbotten. Vår största stad,
            Luleå, är en stad som har strax över 70 000 människor. Tänk er
            en hel stad som är långtidsarbetslös som inte har haft ett jobb
            att gå till på 24 månader eller två år! Det är förfärligt. Det
            måste vara det största svek som den moderatledda regeringen har
            gjort mot människor utan jobb. Man säger till människor att man
            ska bryta ett utanförskap, men det visar sig att det har ökat
            från 25 000 till 70 000 människor. Där tycker jag att arbetsmarknadsministern
            är svaret skyldig.
          </note>
          <note>
            Verkligheten i dag är att trots att det finns en hel stad som
            är långtidsarbetslös och trots att företagen uppenbarligen vill
            anställa kan de inte anställa. De kan inte rekrytera nya medarbetare.
            Det är det som är så sorgligt. Att hitta nya medarbetare med rätt
            kompetens i dag verkar vara som att leta efter en nål i en gigantisk
            höstack. Som långtidsarbetslös verkar arbetssökandet vara som
            ett lotteri. Det känns nästan som att man möjligtvis får en chans
            till en ny utbildningsmöjlighet eller kanske inte. Kanske får
            man träffa en handläggare eller också får man det inte. Kanske
            ser en arbetsgivare just din ansökan i den gigantiska högen med
            ansökningar eller också inte.
          </note>
          <note>
            Antalet långtidsarbetslösa människor har ökat från 25 000 år
            2007 till 70 000 år 2012. Då undrar jag naturligtvis: Hur tänker
            statsrådet när antalet långtidsarbetslösa bara ökar och ökar,
            trots de 2 miljarder som statsrådet hänvisar till att man har
            avsatt i sin budget för att bryta långtidsarbetslösheten?
          </note>
          <note type="speaker">
            Anf. 92 RAIMO PÄRSSINEN (S):
          </note>
          <note>
            Fru talman! I morgon får jag besök av en grupp inskrivna i fas
            3. Det är inte den första gruppen som jag tar emot här i riksdagen
            från fas 3. Det är också riktigt trevligt att få göra det, att
            få gå runt här och visa lokalerna, resonera lite grann om politik
            och livet och framför allt om uppdraget här.
          </note>
          <note>
            Interpellationen som Ylva Johansson skrev kom väldigt lämpligt,
            fru talman, för nu kan jag redovisa svaret som jag fått av arbetsmarknadsministern
            på frågan om vilka åtgärder Hillevi Engström tänker genomföra
            för att avskaffa fas 3 och ersätta den med insatser som leder
            till jobb.
          </note>
          <note>
            Förra veckan var det 32 655 arbetslösa i fas 3. Maria Stenberg
            jämförde antalet långtidsarbetslösa med invånarantalet i en stad
            motsvarande Luleå. Låt mig då få säga att antalet som är inskrivna
            i fas 3, denna styggelse, motsvarar ungefär invånarantalet i Bollnäs
            eller Söderhamns kommun 32 655.
          </note>
          <note>
            Regeringen och naturligtvis Hillevi Engström har som mål att
            ingen under 25 år ska finnas i fas 3. Ändå är det nu 392 unga
            i fas 3. Det betyder att det har skett en ökning med 140 sedan
            januari i år.
          </note>
          <note>
            Just den grupp som jag ska träffa i morgon har jag träffat två
            gånger tidigare, och de brukar fråga mig hur det är egentligen
            här nere, om det är jobbigt och så vidare. Ja, ibland är det ju
            jobbigt med politik och uppdraget. Men jag brukar också säga att
            jag är helt övertygad om att arbetsmarknadsministern har en jobbig
            situation eftersom arbetslösheten trots alla åtgärder det kanske
            är fel på åtgärderna då växer.
          </note>
          <note>
            När jag ska resonera om svaret med de här männen och kvinnorna
            i morgon får jag väl säga att ministern sade att det blir fortsatta
            programinsatser inom jobb- och utvecklingsgarantin inklusive sysselsättningsfasen.
            Sedan må väl de jag möter i morgon tolka detta.
          </note>
          <note>
            Men det står också i svaret att Arbetsförmedlingen har en viktig
            uppgift att förbättra stödet såväl med personliga kontakter som
            med eventuell arbetsmarknadsutbildning. Eller varför inte klämma
            till med det sista som hon säger i svaret, att det handlar om
            att man ska informera bättre? Jag undrar om de här människorna
            i fas 3 blir nöjda med svaret.
          </note>
          <note>
            Nej, vi kan konstatera att Hillevi Engström och regeringen prioriterar
            placeringen av dessa människor i fas 3 i stället för insatser,
            som till exempel utbildning, som leder till jobb.
          </note>
          <note>
            Jag har frågat i tidigare interpellation till ministern: Varför
            låta dem gå utan utbildning och varför låta dem ha en så skral
            ekonomi? Svaret blev då: Nja, det kanske inte är lönt med utbildning
            om man varit arbetslös så länge. Svaret på den andra frågan, om
            dålig ekonomi, var att Hillevi Engström tar ansvar för Sveriges
            ekonomi. Jag undrar om det blir samma svar i kväll.
          </note>
          <note type="speaker">
            Anf. 93 Arbetsmarknadsminister HILLEVI ENGSTRÖM (M):
          </note>
          <note>
            Fru talman! Tack för interpellationerna! Jag delar interpellanternas
            oro för den tuffa arbetsmarknaden i Sverige just nu, särskilt
            den i vår industri- och exportsektor.
          </note>
          <note>
            Vi har en väldigt stor exportsektor i Sverige, ungefär halva
            bnp. Vi exporterar ungefär hälften till Europa, där det tyvärr
            råder en väldigt liten efterfrågan på svenska produkter just nu.
          </note>
          <note>
            För att möta varselsituationen i Sverige, som förstås drabbar
            människor väldigt hårt med en stor oro, har jag försäkrat mig
            om att det finns en bra beredskap på Arbetsförmedlingen. Själva
            idén med varsel är att arbetsförmedlingarna ska kunna ställa om
            och omallokera resurser. Man har startat upp den nationella beredskapsorganisationen,
            och man kommer att vara behjälplig på de platser där varsel är
            lagda.
          </note>
          <note>
            Man ska också komma ihåg att alla varsel inte leder till uppsägning
            och att alla uppsägningar inte leder till arbetslöshet. Man kan
            se från den mycket tråkiga konkursen nere i Trollhättan i Saab
            att många har kommit i arbete. Vi läste här i veckan att många
            har hittat andra yrken, att en del har hittat bättre utkomster,
            men att det fortfarande finns en stor arbetslöshet, inte minst
            på metallsidan.
          </note>
          <note>
            Regeringen satsar stora delar, för att inte säga hela reformutrymmet,
            i nästa års budget på det som skapar jobb och tillväxt i Sverige,
            just för att jobben är så viktiga. Vi satsar mycket mer än någonsin
            på stora infrastrukturprojekt, på innovation och forskning, på
            det som bygger Sverige starkt, på bättre konkurrensfördelar för
            det svenska näringslivet och på låga arbetsgivaravgifter för att
            anställa till exempel ungdomar. Vi satsar 23 miljarder i nästa
            års budget. I alla fall har vi föreslagit det för riksdagen. Däri
            ligger också väldigt mycket utbildningssatsningar, som jag sade
            i mitt inledande svar, för mycket ligger i utbildning. Och där
            har jag ingen annan uppfattning än att det är viktigt att det
            finns platser för att kunna ställa om och rusta sig. Det är oerhört
            väsentligt.
          </note>
          <note>
            Maria Stenberg tog upp frågan om långtidsarbetslösheten. Det
            är något som vi satsar ännu mer på att bekämpa i nästa års budget.
            Det är också långtidsarbetslöshet som Arbetsförmedlingens nya
            arbetssätt har till syfte att förhindra, det vill säga tidiga
            insatser för dem som riskerar långtidsarbetslöshet. Och vi vet
            i dag att de personer som är långtidsarbetslösa ofta har flera
            riskfaktorer för långtidsarbetslöshet. Det är en kraftig överrepresentation
            av personer med låg utbildning, med funktionsnedsättningar och
            också av många som är födda utanför Europa. Därför är det klart
            att det är viktigt att dessa personer har en tydlig handlingsplan
            för vad som kan hjälpa dem att få ett arbete. De ska få mer hjälp
            genom att Arbetsförmedlingen har mer resurser för handläggning.
            De ska också få sina handlingsplaner uppdaterade oftare och få
            relevant arbetsmarknadsutbildning när det behövs.
          </note>
          <note>
            För att möta frågan också när det gäller sysselsättningsfasen
            är det så i en lågkonjunktur med ett kraftigt efterfrågefall att
            de som redan är arbetslösa tenderar att få det ännu tuffare, att
            stötas ut ännu längre ifrån, eftersom nyarbetslösa oftast tar
            de lediga arbetena. Därför är det viktigt att de som är i sysselsättningsfasen
            får insatser, får möjligheter till arbetsmarknadsutbildning och
            kontakt med arbetsmarknaden och att de fortsatt har en bra kontakt
            med Arbetsförmedlingen.
          </note>
          <note>
            Det är ingen lätt situation att hitta arbeten till dessa. En
            viktig del är att det blir betydligt billigare för arbetsgivare
            att anställa en person som är långtidsarbetslös så låga kostnader
            som ett par, tre tusen kronor i månaden för att den arbetslöse
            ska kunna få en kollektivavtalsenlig lön. Där ligger svårigheten
            att hitta de arbetsgivare som är villiga att anställa en person
            som har varit borta från arbetsmarknaden i många, många år.
          </note>
          <note type="speaker">
            Anf. 94 PATRIK BJÖRCK (S):
          </note>
          <note>
            Fru talman! Jag tackar arbetsmarknadsministern för svar och debatt
            här i dag.
          </note>
          <note>
            Jag framförde en beskrivning av hur man upplever sin situation
            när man är orolig för sig, sina barn och sin ekonomiska situation
            när man drabbas eller hotas av arbetslöshet och att oron är väldigt
            konkret. Jag tycker att det är lite märkligt att arbetsmarknadsministern
            inte vill ta den oron på allvar. Visserligen står det i svaret
            att man väljer att prioritera att fler ska komma i arbete före
            höjda ersättningsnivåer. Ja, det är väl självklart, men så har
            det ju låtit i sex år. Man har sagt: Nej, folk ska inte leva på
            a-kassa utan de ska ha lön. Ja, men det är väl självklart. Det
            är väl ingen som debatterar om det. Det är vi överens om, och
            det är inte det som det handlar om.
          </note>
          <note>
            Det hjälper dock inte de människor som vet att deras ekonomi
            slås i spillror och att de får svårt att sätta mat på bordet när
            halva deras inkomst försvinner.
          </note>
          <note>
            I en tidigare interpellationsdebatt i kväll kunde vi konstatera
            att Anders Borg har rent sakligt fel om a-kassan. I Lördagsintervjun
            i P1 konstaterades att arbetsmarknadsminister Hillevi Engström
            har rent sakligt fel om a-kassan. De hävdar att de inte kan höja
            ersättningen eftersom det skulle höja arbetslösheten. Det är det
            argument de använder.
          </note>
          <note>
            Inte bara de arbetslösa utan också Folkpartiet vill höja ersättningsnivån
            i a-kassan. Almega vill det. TCO, LO och Saco vill det. De allra
            flesta arbetsmarknadsforskare vill det. Det kan finnas olika motiv
            och skäl, men det är i stort sett bara arbetsmarknadsministern,
            statsministern och finansministern som ihärdigt vägrar att inse
            det som är tydligt för de allra flesta i landet, nämligen att
            arbetslöshetsförsäkringen inte längre fungerar. Det fanns med
            som en fråga i interpellationen.
          </note>
          <note>
            I svaret står det att arbetsmarknadsministern tycker att det
            är viktigt att det finns ett bra skyddsnät. Betraktar arbetsmarknadsministern
            det som ett bra skyddsnät om de allra flesta står utanför arbetslöshetsförsäkringen
            och om endast 10 procent av de heltidsarbetande som blir arbetslösa
            får sin inkomst försäkrad? Är det en bra försäkring om en halv
            miljon har lämnat försäkringen för att den är dyr och dålig och
            för att man kanske inte ens får någon ersättning? Tycker arbetsmarknadsministern
            att det är ett bra skyddsnät?
          </note>
          <note>
            Den här frågan vill inte bara jag, Almega, Folkpartiet, de arbetslösa
            och de fackliga organisationerna ha svar på. Många av de arbetsgivare
            som jag träffar och som av olika skäl är tvungna att säga upp
            personal är upprörda över att den försäkring som vi gemensamt
            betalar till fungerar så dåligt, ger så liten möjlighet för arbetslösa
            att hantera sin vardag och skapar en konkret rädsla hos enskilda
            människor.
          </note>
          <note>
            Jag tror att tiden när arbetsmarknadsministern kommer att tvingas
            krypa till korset är nära. Arbetsmarknadsministern skulle kunna
            göra sig själv och alla de människor som drabbas en tjänst om
            denna tid blir så kort som möjligt, om vi slipper vänta. Arbetsmarknadsministern
            kommer nämligen att vara tvungen att krypa till korset i denna
            fråga.
          </note>
          <note type="speaker">
            Anf. 95 MARIA STENBERG (S):
          </note>
          <note>
            Fru talman! Det är inte nog med att långtidsarbetslösheten kan
            beskrivas med mängden människor som bor i Luleå. Det finns många
            andra konsekvenser för samhället, inte minst för näringslivet.
            Man förlorar kompetens, missar affärsmöjligheter och tappar tempo
            i produktionen. Arbetslöshet och missade rekryteringar innebär
            rätt stora konsekvenser för hela samhället.
          </note>
          <note>
            Jag satt i arbetsmarknadsutskottet redan under förra mandatperioden.
            Då hade vi ett seminarium där många vittnade om oron för att man
            skulle få svårt att rekrytera medarbetare med rätt kompetens,
            och sedan tre fyra år tillbaka talar man i den politiska debatten
            om problemet med att kunna rekrytera medarbetare med rätt kompetens.
          </note>
          <note>
            På fem år har långtidsarbetslösheten stigit från 25 000 till
            70 000. Samtidigt finns det ett behov hos företag och arbetsgivare
            att rekrytera. Det är dessa två delar som arbetsmarknadsministern
            och den borgerliga regeringen aldrig har fått ihop.
          </note>
          <note>
            Faktum är att arbetsmarknadsministern ser problematiken. Hon
            skriver om det i svaret och vittnar om det i talarstolen. Men
            de åtgärder som har vidtagits under ett, två, tre, fyra, fem,
            sex år av regeringsinnehav hjälper inte.
          </note>
          <note>
            Hade det funkat skulle långtidsarbetslösheten inte öka dramatiskt.
            Då skulle vi inte ha arbetsgivare och företag som säger att de
            har svårt att hitta människor med rätt kompetens.
          </note>
          <note>
            Det finns många, många människor där ute som är arbetslösa och
            som med nya utbildningsmöjligheter och nya chanser skulle kunna
            ha rätt kompetens. I stället började man med att kraftigt ta bort
            utbildningsmöjligheter när man vann valet 2006, och som man sår
            får man skörda. Det ser vi i dag, och det är väldigt bekymmersamt.
          </note>
          <note>
            Jag bor i ett län som lever på exportindustri, och man behöver
            nya medarbetare men vittnar om att man inte kan anställa.
          </note>
          <note>
            Det finns två delar av problemet. Å ena sidan har vi de människor
            som är långtidsarbetslösa, å andra sidan har vi ett näringsliv
            och företagare som inte kan anställa. Dessa två delar har den
            borgerliga regeringen aldrig fått ihop. Man har inte klarat av
            att vidta åtgärder som har gjort att dessa två delar har mötts,
            och det är ett stort bekymmer. Det skulle vara intressant att
            höra vad statsrådet har att säga om det.
          </note>
          <note type="speaker">
            Anf. 96 RAIMO PÄRSSINEN (S):
          </note>
          <note>
            Fru talman! Hillevi Engström säger att vi måste informera om
            att det är billigt att anställa. Det kan väl vara bra. Men varför
            ska man anställa någon om man kan få betalt för att inte göra
            det? Som anordnare får man nämligen betalt av staten. Det är 135
            miljoner kronor, växande och stigande, per månad som går ut till
            anordnare.
          </note>
          <note>
            Enligt Arbetsförmedlingens egna undersökningar gör 47 procent
            av dem som är inskrivna i fas 3 vanliga jobb. Varför ska man då
            gå in och anställa och säga att det är billigare när man kan få
            betalt?
          </note>
          <note>
            De här frågorna kommer jag att få när jag träffar fas 3-gruppen
            i morgon.
          </note>
          <note>
            Vad vill regeringen göra? Vi ställer frågan här i kammaren. Hillevi
            Engström säger att vi ska informera arbetsgivarna mer och låta
            en del få eventuell arbetsmarknadsutbildning.
          </note>
          <note>
            Vi har 392 280 arbetslösa i Sverige. Vi har en långtidsarbetslöshet
            som har fördubblats till 70 000. Vi har en jättehög ungdomsarbetslöshet.
            32 655 är inskrivna i fas 3. Samtidigt var det enligt Arbetsförmedlingen
            i september endast 5 519 arbetslösa som fick arbetsmarknadsutbildning.
          </note>
          <note>
            Det rimmar illa. Varför inte erkänna att det inte fungerar? Det
            fungerar inte att skicka ut arbetslösa på arbetsplatser, betala
            anordnare och sedan fundera på varför företagen inte anställer
            dem. Fas 3 kostar 135 miljoner kronor i månaden, och det växer.
            Nu kommer ungdomarna in i fas 3 trots regeringens mål att inga
            ungdomar ska finnas där.
          </note>
          <note>
            Enligt prognosen för mitt hemlän kommer arbetslösheten att stiga
            till 18 000 personer. Antalet arbetslösa ungdomar kommer att passera
            5 000. Fas 3 växer.
          </note>
          <note>
            När jag träffar dem i morgon blir alltså svaret att vi ska informera
            mer och att det eventuellt kan bli någon typ av arbetsmarknadsutbildning
            för någon eller några av er. De svaren duger inte. Det vet utskottets
            ordförande. Det finns ingen som gillar fas 3 utom Moderaterna.
            Ingen av mina kolleger som sitter i alliansregeringen eller tillhör
            allianspartierna gillar fas 3, utom Hillevi Engström och möjligen
            utskottets ordförande som säger att fas 3 är bra, att fas 3 fungerar
            och att det finns ett starkt utflöde från fas 3. Det gör det inte.
            Utskottets ordförande har nu möjlighet att förklara varför det
            är så bra med fas 3. Vad är det som är så bra när alla ser att
            det inte fungerar?
          </note>
          <note>
            Man frågar mig: Varför ska anordnaren ha pengarna och jag få
            så oerhört lite ekonomiskt stöd? Vad är det som är bra med det?
            Är det fortfarande så, Hillevi Engström, att det inte är lönt
            att utbilda den som har varit arbetslös länge? Är det fortfarande
            så att vi håller nere de ekonomiska ersättningarna för att ni
            tar ansvar för Sveriges ekonomi?
          </note>
          <note type="speaker">
            Anf. 97 ELISABETH SVANTESSON (M):
          </note>
          <note>
            Fru talman! Patrik Björck hänvisar i sitt inlägg till känslor.
            Det tycker jag är bra. Känslor är viktiga både att ha och att
            relatera till. När jag läser Patrik Björcks interpellation undrar
            jag om han inte spär på rädslor tvärt emot vad jag tror att han
            vill.
          </note>
          <note>
            Man kan byta ut orden de som nu mot du som nu. När Patrik Björck
            möter en person som riskerar att bli arbetslös säger han: Du som
            nu kastas ut i arbetslöshet möter en tuff situation med en redan
            stor skara arbetssökande. Du drabbas också av en obefintlig arbetsmarknadspolitik
            som inte ger rätt förutsättningar att gå vidare till nya jobb.
            Att det är en obefintlig arbetsmarknadspolitik tycker uppenbarligen
            Patrik Björck eftersom han har skrivit en interpellation till
            arbetsmarknadsministern om detta.
          </note>
          <note>
            Fru talman! Jag tycker att det är en oseriös formulering och
            en enormt onyanserad beskrivning. Vi tillhör de länder i OECD
            som satsar en förhållandevis stor del av bnp på en aktiv arbetsmarknadspolitik.
            Vi har också en välutbyggd utbildningspolitik i Sverige. Arbetsmarknadsministern
            har varit inne på det tidigare.
          </note>
          <note>
            Det är inte bara arbetsmarknadspolitiken som löser de problem
            som Socialdemokraterna försöker formulera. Alliansen för en politik
            förbi den aktiva arbetsmarknadspolitiken. Den är viktig. Där satsar
            vi enormt mycket pengar. Men vi satsar också i vår budget på en
            aktiv näringspolitik. Det är ett ämne som Patrik Björck återkommer
            till senare.
          </note>
          <note>
            Socialdemokraterna har till och med uttryckt att man är rädd
            för att Alliansen satsar lite för expansivt i sin budget. Man
            uttrycker oro för att vi är för expansiva. Det är mycket för och
            emot, och det är svårt att veta vilket ben Socialdemokraterna
            står på.
          </note>
          <note>
            Jag menar att det är ett tufft läge. Jag vet att den som möter
            arbetslöshet i en lågkonjunktur med ett svajigt Europa möter ett
            tufft läge. Mot den rädsla som Patrik Björck uppenbarligen vill
            spä på möter vi upp med en aktiv arbetsmarknadspolitik. Vi möter
            upp med en aktiv näringspolitik. Jag skulle kunna säga till samma
            personer som Patrik Björck möter att socialdemokratisk politik
            är aktiv på många sätt. Den är aktiv i att höja skatter som gör
            att det blir dyrare att anställa människor. Den är aktiv när det
            gäller att motverka att fler jobb kommer till Sverige. Vi sänker
            bolagsskatten ordentligt för att jobben ska stanna i Sverige och
            för att man inte ska varslas. Vi för en aktiv näringspolitik,
            och vi för en aktiv arbetsmarknadspolitik.
          </note>
          <note>
            Det är högst oseriöst att säga att den är obefintlig. Vi kan
            ha olika synsätt när det gäller hur den ska bedrivas. Sverige
            och Alliansen satsar stora pengar på att människor ska få stöd
            och hjälp.
          </note>
          <note>
            Jag har en kort kommentar till Raimo Pärssinen. När du träffar
            människor i fas 3, vilket jag också gör, är det frågan om vad
            du ska säga. Jag hörde Socialdemokraternas utspel för ett tag
            sedan. Ni lovade jobb eller utbildning till alla i fas 3. Att
            stå och lova det i morgon tycker jag är att sikta högt. Det är
            fantastiskt om du på fullt allvar tror att det kommer att gå.
            Vi vill ge stöd till dem som finns i fas 3 att kunna gå vidare
            och vara aktiva. Fas 3 är inte perfekt. Det är ingen som har påstått
            det. Det är aldrig perfekt för människor som hamnar i långtidsarbetslöshet.
            Men det är ännu mindre perfekt och fruktansvärt besvärligt som
            det var tidigare när människor gick hemma långa perioder och var
            passiva. Man behöver aktivitet och man behöver vägar vidare. Att
            trolla fram jobb ur trollerilådan är högst oseriöst.
          </note>
          <note type="speaker">
            Anf. 98 JÖRGEN ANDERSSON (M):
          </note>
          <note>
            Fru talman! När jag lyssnar på de tre företrädarna för Socialdemokraterna
            här i kväll kommer jag att tänka på de tre små figurerna den som
            inte ser, den som inte hör och den som inte pratar. Nej, för resten
            den som inte pratar är inte med.
          </note>
          <note>
            Patrik Björck refererar till en interpellationsdebatt som han
            hade tidigare i dag. Där fick Patrik Björck och jag lära oss att
            det finns ett tydligt samband mellan höjd a-kasseersättning och
            större arbetslöshet. Man kan ju göra ett medvetet val om man vill
            ha större arbetslöshet i utbyte mot en högre ersättning i a-kassan.
            Det valet kan man naturligtvis göra.
          </note>
          <note>
            Jag tycker att det är viktigt att vi för den här debatten. Vi
            befinner oss fortsatt i ett bekymmersamt läge. Det finns en fortsatt
            oro i omvärlden. Det är rätt stora nedåtrisker. Jag delar oron
            för vad detta betyder för svenska företag. De arbetstillfällen
            som ska skapas skapas i företagen. Det är helt avgörande vilken
            konkurrenskraft svenska företag har. Man måste kunna presentera
            en politik som stärker de svenska företagens konkurrenskraft.
            Det är tydligt i den budget som regeringen har lagt. Man riktar
            insatserna direkt till det som stärker svensk konkurrenskraft.
            Det handlar om forskning, infrastruktur och sänkt skatt för att
            få bättre konkurrenskraft gentemot andra länder.
          </note>
          <note>
            Det är intressant att titta på vilket Socialdemokraternas alternativ
            är. Ni väljer att göra tvärtemot. Ni lägger massiva ökningar på
            skatter och därmed kostnader för svenska företag. Hur skapar man
            fler arbetstillfällen på det sättet? Ni skiftar över det till
            det som bevisligen skapar större arbetslöshet, det vill säga ökade
            satsningar på a-kassan och andra bidragssystem. Jag får inte ihop
            det. Om vi ska föra en seriös debatt om de här viktiga frågorna
            är det önskvärt att man väger de olika alternativen mot varandra.
          </note>
          <note>
            Ska vi klara utmaningarna måste vi stärka svensk konkurrenskraft.
            Det gäller inte bara Sverige, utan hela Europa. Det är bara så
            vi kan skapa arbetstillfällen. Arbetstillfällen skapas inte av
            sig själva; de skapas i företagen och genom att vi stärker konkurrenskraften.
            Där finns bara ett alternativ i svensk politik, nämligen regeringens
            politik.
          </note>
          <note type="speaker">
            Anf. 99 GUNNAR ANDRÉN (FP):
          </note>
          <note>
            Fru talman! Jag har läst Socialdemokraternas affärsplan. En del
            ironiserar över själva uttrycket affärsplan. Det tänker inte jag
            göra. Jag tycker att det är bra. Det är i själva verket en plan
            för hur vi ska säkra välfärden i vårt land. Den handlar om behovet
            av forskning, av företagsamhet, av konkurrenskraft, som Jörgen
            Andersson just var inne på, av vinst i företagen, av innovationer
            och av investeringar.
          </note>
          <note>
            Fru talman! Inget företag i detta land anställer någon enda person
            om man inte behöver denna persons tjänster. Det är den centrala
            frågan, alltså om man behöver mer arbetskraft eller mindre arbetskraft.
          </note>
          <note>
            I dag har vi den situationen att efterfrågan är vikande på många
            områden. Inte minst Raimo Pärssinen vet det från skogsföretagsamheten
            i Gävleborgs län. Jag kan själv referera till ett företag i vår
            region, Hallstavik, som numera har drabbats av en arbetslöshet.
            Motsvarande arbetslöshet i Stockholm skulle handla om 100 000
            personer. Detta är mycket allvarligt för varje människa som blir
            arbetslös. Därför gäller det också att ha fokus på vad som är
            det viktiga i denna situation, så att vi inte hamnar i en spansk
            eller grekisk situation.
          </note>
          <note>
            Det är riktigt som Patrik Björck säger, om jag ska skifta fokus
            en smula, att Folkpartiet är för att vi ska återgå så snart som
            det är möjligt det är en viss reservation till att ha en arbetslöshetskassa
            som kan ge ungefär 80 procent av lönen. Det är riktigt att det
            är målet. Men vad Patrik Björck glömmer är att man inte kan göra
            detta isolerat. Ni är emot många andra saker. Vi vill ha en obligatorisk
            arbetslöshetskassa. Det är Socialdemokraterna emot. Men det är
            lika allvarligt för den som är med i facket som den som inte är
            med i facket om vederbörande blir arbetslös.
          </note>
          <note>
            Vi är för många andra saker inom mitt lilla parti också, nämligen
            avtalsenliga ungdomslöner. Det är egentligen också Socialdemokraterna
            för, utom Stefan Löfven som var emot det som Metallordförande.
          </note>
          <note>
            Det finns en lång rad sådana saker som gör att man inte kan isolera
            en enda sak. Då kommer man nämligen att få ett ökat bidragsberoende,
            även om arbetslösförsäkringen i grund och botten är en försäkring.
            Det är mycket viktigt att komma ihåg detta. Det handlar inte om
            bidrag, utan det handlar om en försäkring.
          </note>
          <note>
            När man drabbas av arbetslöshet är det samma sak som när man
            kanske drabbas av sjukdom eller något annat. Det är mycket allvarligt
            för den enskilda individen, nämligen att den ekonomiska tryggheten
            går förlorad. Det är mycket viktigt att vi har ett socialt skyddsnät
            i fråga om detta.
          </note>
          <note>
            Men mitt bekymmer när det gäller Socialdemokraterna är att de
            fokuserar bara på den ena delen av hur vi ska trygga jobben, nämligen
            de som har drabbats just nu. Men vi måste också fokusera på annat.
            Det är den stora förtjänsten med den affärsplan som ni lade fram,
            nämligen att den tar sikte på att vi ska ha ett konkurrenskraftigt
            och framtidsinriktat näringsliv. Det hoppas jag att ni vid andra
            tillfällen lägger mer vikt vid.
          </note>
          <note type="speaker">
            Anf. 100 Arbetsmarknadsminister HILLEVI ENGSTRÖM (M):
          </note>
          <note>
            Fru talman! Jag tackar för kloka inlägg från Gunnar Andrén med
            flera här på slutet.
          </note>
          <note>
            Jag vill påminna interpellanterna om några basfakta som ändå
            är relevanta i sammanhanget. Först och främst är vi inne på det
            femte året av en allvarlig jobbkris. Det är en av de allvarligaste
            kriserna som svensk arbetsmarknad har sett på 7080 år. Vi kan
            se att regeringens politik har gett resultat. Därom är de flesta
            överens, det vill säga att vi hade varit i ett betydligt sämre
            läge om vi inte hade genomfört de nödvändiga reformer som vi har
            gjort. Vi kan se att sysselsättningen har ökat och att sysselsättningsgraden
            har ökat i princip i alla åldersgrupper. Vi har lägst långtidsarbetslöshet
            i Europa.
          </note>
          <note>
            Det är ställt utom allt tvivel att människor faktiskt tenderar
            att komma i arbete, att det omsätts arbeten även om det är en
            djup lågkonjunktur och en importerad kris från Europa. Människor
            har arbetslöshetsersättning mindre än tre månader i genomsnitt.
          </note>
          <note>
            Det är inte heller så att människor i Sverige inte kan ge mat
            till sina barn. Det får vara någon hyfs i debatten. Vi har ett
            av de mest utbyggda trygghetssystemen i Europa. Det är viktigt
            att ha lite proportioner.
          </note>
          <note>
            Många, inte minst TCO-medlemmar nio av tio har möjlighet till
            en tilläggsförsäkring eller har genom medlemskap i fackföreningen
            en tilläggsförsäkring som gör att arbetslöshetsförsäkringen är
            betydligt högre de första hundra dagarna. Jag tror att det på
            arbetsmarknaden är knappt hälften som har dessa försäkringar.
          </note>
          <note>
            Maria Stenberg tar upp en fråga, och jag vet inte om hon inte
            riktigt vet hur långtidsarbetslösheten ser ut. Det tycks som om
            Maria Stenberg tror att man genom en kortare utbildning kan matcha
            de som är långtidsarbetslösa in mot de ofta mycket kvalificerade
            jobb där arbetsgivarna söker arbetskraft och har svårt att hitta
            rätt kompetens. De söker till och med över hela Europa och hela
            världen för att hitta arbetskraft. Det är inte så enkelt, Maria
            Stenberg, som att människor med en utbildning direkt blir anställbara.
          </note>
          <note>
            Numera varken glömmer eller gömmer vi de personer som finns i
            långtidsarbetslöshet, utan vi plockar fram dem och försöker hjälpa
            dem att hitta ett arbete. Raimo Pärssinen ska träffa några av
            dem i morgon. Jag träffar mycket ofta personer som är i sysselsättningsfasen.
            Många av dem är nöjda med att de har kommit ut i något som är
            meningsfullt. De får en gemenskap och arbetskamrater och närmar
            sig arbetsmarknaden. Det är till och med så att många är oroliga
            för att de ska behöva lämna den anordnare som de faktiskt är hos.
          </note>
          <note>
            Vi kan titta på var dessa personer är för att hitta tillbaka
            till arbetsmarknaden. Hälften av de långtidsarbetslösa är i ideella
            organisationer idrottsrörelsen, kyrkan, Röda Korset. De möts ofta
            av mycket värme och hjälp. Dessa företag och organisationer vill
            inget hellre än att de ska hitta ett arbete. Minst en dag i veckan
            ägnar dessa personer åt att söka arbete.
          </note>
          <note>
            Däremot är jag införstådd med, och försöker göra någonting åt
            det, att de måste få bättre kontakt med Arbetsförmedlingen. Även
            de som är långtidsarbetslösa ska ha en handlingsplan som uppdateras
            åtminstone var fjärde månad. Om de inte har fått det tidigare
            ska de erbjudas insatser som är relevanta. 70 procent av alla
            anordnare i Sverige det finns närmare 9 000 anordnare har bara
            en deltagare. Jag tycker därför att det är lite väl överdrivet
            att säga att dessa anordnare tjänar pengar. Det är till och med
            svårt att hitta seriösa anordnare för dem som är långtidsarbetslösa.
            Då har vi en liten morot som gör att de ska kunna ge ett bra stöd,
            en god arbetsmiljö och handledning. Det är rimligt att arbetsgivare
            och ideella föreningar får ett litet stöd från staten. Ändå är
            det svårt att hitta seriösa anordnare. För 20 procent av de långtidsarbetslösa
            lyckas inte Arbetsförmedlingen hitta en seriös anordnare.
          </note>
          <note type="speaker">
            Anf. 101 PATRIK BJÖRCK (S):
          </note>
          <note>
            Fru talman! Jag ska först vända mig till arbetsmarknadsutskottets
            ordförande. Jag har som sagt skrivit denna interpellation efter
            att ha diskuterat med många arbetslösa, och det är faktiskt ordagrant
            deras ord som finns med i interpellationen. Det kan man alltid
            raljera över om man vill från den post som arbetsmarknadsutskottets
            ordförande har. Arbetsmarknadsutskottets ordförande anser alltså
            inte att den som drabbas av arbetslöshet i dag möter en tuff situation
            med en redan stor skara arbetssökande. Arbetsmarknadsutskottets
            ordförande har en helt annan verklighetsbild och lägger därför
            naturligtvis inte fram några förslag eftersom hon inte anser att
            det är en tuff situation. Självklart är det så. Människor drabbas
            av en obefintlig arbetsmarknadspolitik. Det är vad de berättar
            för mig.
          </note>
          <note>
            Till arbetsmarknadsministern vill jag säga att människor drabbas
            av stora ekonomiska svårigheter eftersom a-kassan är så dålig
            att den inte räcker till de behov som en familjeförsörjare har.
          </note>
          <note>
            Om arbetsmarknadsministern inte är informerad kan jag tala om
            att 40 procent av dem som har försörjningsstöd i dag har det enbart
            beroende på att de är arbetslösa. Man får inte försörjningsstöd
            om man inte har drabbats av stora ekonomiska svårigheter. Det
            är det som är själva definitionen och grunden. Denna mycket basala
            kunskap om läget i nationen saknar arbetsmarknadsministern och
            arbetsmarknadsutskottets ordförande. Det är upprörande, fru talman.
          </note>
          <note type="speaker">
            Anf. 102 MARIA STENBERG (S):
          </note>
          <note>
            Fru talman! Jag har länge fastnat för det uttryck som den nuvarande
            arbetsmarknadsministern har ärvt från den föregående arbetsmarknadsministern,
            Littorin. Det är att alla som kan och vill ska jobba. Vad betyder
            det egentligen för de 70 000 långtidsarbetslösa? Vad betyder det
            för dem som är på väg att stämpla ur a-kassan? Vad betyder det
            för dem som är på väg att stöta emot stupstocken i sjukförsäkringen?
          </note>
          <note>
            Alla som kan och vill ska arbeta. Trots det har vi 7 ½ procents
            arbetslöshet, 70 000 långtidsarbetslösa och nästan 138 000 unga
            utan jobb. Det låter dock vackert: Alla som kan och vill ska arbeta.
            Det låter nästan som när utskottets ordförande lite upprört säger
            att det är oseriöst att säga att man ska trolla fram jobb till
            alla som är långtidsarbetslösa. Det är minst lika oseriöst att
            säga att alla som kan och vill ska arbeta när vi har 7 ½ procents
            arbetslöshet, 70 000 långtidsarbetslösa och 138 000 unga arbetslösa.
          </note>
          <note>
            Debatten lär nog fortsätta för dem som har ett jobb, för dem
            som inte har ett jobb, för dem som är långtidsarbetslösa och för
            de unga som inte kommer in i jobb. Sedan kan man säga att man
            har importerat en kris från Europa och så vidare, men det handlar
            också om de människor som faktiskt bor och lever i Sverige i dag.
          </note>
          <note>
            Förklara alltså vad det betyder i verkligheten för de 70 000,
            för dem som är på väg att stämpla ut eller för dem som har stött
            emot stupstocken i sjukförsäkringen att alla som kan och vill
            ska arbeta!
          </note>
          <note type="speaker">
            Anf. 103 RAIMO PÄRSSINEN (S):
          </note>
          <note>
            Fru talman! Jag har sagt det en gång förut i kammaren, och jag
            säger det en gång till: Gunnar Andrén är förmodligen den siste
            socialliberalen.
          </note>
          <note>
            Jag fick inte svar på vad det är som är så fantastiskt bra med
            fas 3. Det var ingen som kommenterade det. Däremot blev jag glad
            när Elisabeth Svantesson frågade mig om jag ska lova dem jobb
            i morgon. Ja, det ska jag göra. Ta bara exemplet med alla föreningar
            som har inskrivna i fas 3 och vårt förslag med föreningsjobben!
            Det är fantastiskt bra. De får kollektivavtalsenlig lön till 75
            procent, och de gör stora insatser i föreningarna. Det är jättebra.
            De kan konsumera mer, och de känner att de gör ett riktigt jobb.
          </note>
          <note>
            Jag känner en som är inskriven i fas 3 som inte får säga till
            föräldrarna på skolan att han är vaktmästare, för han är bara
            inskriven i fas 3. Då är det bättre att ta vårt förslag i utskottet
            när vi ska behandla det, Elisabeth Svantesson, och se till att
            vi kan erbjuda dessa människor föreningsjobb till riktiga löner.
          </note>
          <note>
            Vad är det alltså som är bra med fas 3? Ni har möjligheten här.
            Förmodligen kommer Hillevi Engström i sitt sista inlägg att säga
            någonting konkret som jag kan förmedla till dem som kommer och
            hälsar på här i riksdagen i morgon. Att vi sänker bolagsskatten
            och att det då blir jobb tror jag inte att de tar till sig riktigt.
            Det är en långsiktig sak. Inte heller detta med att alla ska ha
            sin egen individuella handledning eller sitt eget program tror
            jag att de tar till sig så mycket, eller att några av dem eventuellt
            kan få utbildningsinsatser. Ta chansen! Tala om vad som är bra!
          </note>
          <note type="speaker">
            Anf. 104 ELISABETH SVANTESSON (M):
          </note>
          <note>
            Fru talman! Jag vill bara återknyta och poängtera att det faktiskt
            var Patrik Björcks ord att vi har en obefintlig arbetsmarknadspolitik.
            Det menar han, och tydligen har han talat med väldigt många som
            tycker det. Jag tycker fortfarande att det är oseriöst av en ledamot
            i arbetsmarknadsutskottet när han vet att vi i bnp-mått räknat
            kanske har en av OECD:s högsta satsningar på arbetsmarknadspolitik.
            Sedan kan det tyckas vara för lite, men att det är obefintligt
            tycker jag inte är riktigt seriöst. Människor kan uppleva det
            olika, absolut, men nu var det Patrik Björck som sade det.
          </note>
          <note>
            Jag hann inte säga det tidigare, men jag tycker att Maria Stenberg
            har en poäng när hon lyfter fram rekryteringsproblematik. Det
            är egentligen någonting vi kan prata väldigt länge om; det är
            naturligtvis en utmaning att finna matchning på arbetsmarknaden.
            Om vi ska problematisera lite tror jag att det naturligtvis handlar
            väldigt mycket om motivation. Jag vet att Socialdemokraterna förespråkar
            utbildningskontrakt för unga att mer eller mindre tvinga unga
            att läsa. Jag tror att vi ska motivera dem att läsa och försöka
            motivera dem att läsa de utbildningar där de faktiskt kan få jobb.
          </note>
          <note>
            Jag tror att det är viktigt att de utbildningar som efterfrågas
            av företag finns. Så är det i dag. Det handlar dock just om matchningen,
            att unga och arbetslösa verkligen söker sig till de utbildningar
            där jobben finns. Sedan är det precis som arbetsmarknadsministern
            sade inte så enkelt att motivera den som har varit långtidsarbetslös
            länge att studera vidare och gå vidare på sin väg. Där måste vi
            hjälpa.
          </note>
          <note>
            Jag vill snabbt säga att det finns någonting som regeringen införde
            2010 som heter kompetensplattformar. Det tror jag är otroligt
            viktigt. Det är på den lokala och regionala nivån man faktiskt
            kan jobba med att koppla ihop de utbildningar som finns med de
            lokala företagen. På lokal nivå vet man nämligen vilka behov som
            finns. I Örebro län har vi ett fantastiskt sådant arbete med mäklare
            som är ute på företagen och ser vilken utbildning som behövs just
            på ditt företag, och så kopplar man ihop och skapar snabba eller
            längre utbildningar.
          </note>
          <note>
            Det finns fullt av detta runt om i landet. Det finns väldigt
            goda chanser att fortsätta utbilda sig. Kompetensplattformarna
            i kombination med att hitta motivation för människor att läsa
            vidare tror jag är otroligt viktigt både för den som är korttidsarbetslös
            och för den som är långtidsarbetslös. Möjligheterna finns, fru
            talman!
          </note>
          <note type="speaker">
            Anf. 105 JÖRGEN ANDERSSON (M):
          </note>
          <note>
            Fru talman! Jag tror att vi alla som sitter i denna kammare i
            dag är överens och har stora sympatier med dem som drabbas arbetslöshet.
            Jag tror inte att det finns någon motsättning där. Jag tror att
            vi alla här inne vill göra allt vi kan för att underlätta för
            dem som drabbas och framför allt vidta åtgärder som faktiskt skapar
            det där nya arbetstillfället.
          </note>
          <note>
            Då tycker jag dock att det är på sin plats att man är ärlig i
            debatten och att man faktiskt ser helheten. Det är det som lite
            är problemet med Socialdemokraternas argumentation, att man isolerar
            sig ifrån helheten och inte vill ta hela debatten. Det finns inget
            för eller emot arbetslöshet, utan debatten ska handla om hur vi
            skapar det nya arbetstillfället. Det är där Socialdemokraterna
            får sitt stora problem.
          </note>
          <note>
            Patrik Björck och jag fick tidigare i dag lära oss att det finns
            en bred enighet i forskarkåren om korrelationen mellan a-kasseersättningen
            och arbetslösheten. Det är klart att de nya arbetstillfällena
            inte skapas med en socialdemokratisk politik där man riktar insatserna
            på mer av bidrag och mer av kostnader för företagen. Det är nämligen
            det vi vill skapa. Vi vill skapa konkurrenskraft och nya arbetstillfällen
            i Sverige. Det är det som kan hjälpa den arbetslöse. Det är ingen
            som tjänar på att det blir fler arbetslösa.
          </note>
          <note>
            Jag tycker att vi måste ha en ärlighet i debatten och att vi
            måste diskutera hela bilden. Annars blir det ingen seriös debatt.
          </note>
          <note type="speaker">
            Anf. 106 Arbetsmarknadsminister HILLEVI ENGSTRÖM (M):
          </note>
          <note>
            Fru talman! Jag tackar för denna interpellationsdebatt.
          </note>
          <note>
            Ja, det är mycket riktigt, Maria Stenberg alla som kan och vill
            ska arbeta. Jag tycker att det är jätteviktigt att vi försöker
            göra allt vi kan för att människor ska hitta ett arbete utifrån
            hans eller hennes arbetsförmåga, antingen den är stor eller liten.
            Då krävs det förstås väldigt mycket insatser. Det här är nämligen
            ingen lätt match, speciellt inte när företag varslar och säger
            upp medarbetare. Då är det ännu svårare för dem som är långt ifrån
            arbetsmarknaden och för dem som har varit arbetslösa i genomsnitt
            sju åtta år. Det är vad det handlar om för dem som är i sysselsättningsfasen.
          </note>
          <note>
            Vi såg att de hade fått för lite hjälp. Därför har vi utökat
            möjligheterna för dessa personer att få en relevant arbetsmarknadsutbildning
            eller praktik. Men i stället för att vara utanför, gömd och glömd
            är det bättre att vara hos en seriös anordnare och få en meningsfull
            sysselsättning. I den gruppen personer är det väldigt många som
            förknippas med en eller flera riskfaktorer och som arbetsgivarna
            har extra svårigheter att vilja anställa, trots att vi har gjort
            det väldigt förmånligt.
          </note>
          <note>
            Jag vet inte om Raimo Pärssinen har någon påverkan i lokalpolitiken,
            men det är väl alldeles utmärkt att alla de som är från Raimo
            Pärssinens hemkommun blir anställda av kommunen i form av visstidsanställning
            eller tillsvidareanställning till den låga kostnad som jag tror
            att kommunen kan bära, det vill säga ett par tre tusen kronor.
            Så flyttar man de här personerna in i arbete och gemenskap.
          </note>
          <note>
            Alla som vill och kan arbeta ska få göra det. Det är det som
            regeringens hela satsning i budgeten för 2013 syftar till att
            stärka Sverige och bygga Sverige starkt. I stället för att satsa
            uppemot jag vet inte vad Socialdemokraterna landar på 10 miljarder
            i höjda ersättningar till dem som inte arbetar lägger vi det på
            en aktiv arbetsmarknads- och näringspolitik. Det tror jag i grunden
            gynnar dem som är långtidsarbetslösa betydligt mycket bättre än
            att få ett par hundralappar mer i månaden för stunden. Vi måste
            se till att de får ett arbete.
          </note>
          <note>
            Överläggningen var härmed avslutad.
          </note>
          <note>
            16 § Svar på interpellationerna 2012/13:34 och 41 om krav på
            en aktiv näringspolitik
          </note>
          <note type="speaker">
            Anf. 107 Arbetsmarknadsminister HILLEVI ENGSTRÖM (M):
          </note>
          <note>
            Fru talman! Patrik Björck har frågat näringsministern vilka satsningar
            regeringen förbereder för att stärka näringslivsklimatet och om
            regeringen är beredd att införa en modell för korttidsarbete.
            Frågan har överlämnats till mig. Johan Andersson har frågat mig
            vilken beredskap regeringen har för att möta en kommande varselvåg
            och om regeringen har någon beredskap att öka på stimulansåtgärder
            för den inhemska konsumtionen, exempelvis ökat bostadsbyggande,
            mer investeringar och dylikt. Jag väljer att besvara båda interpellationerna
            i ett samlat sammanhang.
          </note>
          <note>
            Regeringen är naturligtvis bekymrad över den senaste tidens varsel,
            och vi följer utvecklingen noggrant. Det är inledningsvis viktigt
            att komma ihåg att alla varsel inte leder till uppsägningar, eftersom
            många varsel tas tillbaka. Alla uppsägningar behöver i sin tur
            inte heller leda till arbetslöshet.
          </note>
          <note>
            Regeringen har i budgetpropositionen för 2013 föreslagit en mängd
            åtgärder för att möta den svaga konjunkturutvecklingen. I budgeten
            satsar regeringen 23 miljarder kronor ytterligare som stärker
            svensk ekonomi på lång sikt och som stöder återhämtningen i ekonomin.
            Det handlar om reformer för att öka möjligheterna att driva företag
            och stärka svensk konkurrenskraft, bland annat en sänkning av
            bolagsskatten och införandet av ett investeraravdrag. Budgetpropositionen
            innehåller även förslag för att förbättra tillgången på bostäder,
            genom att öka både utnyttjandet av det befintliga bostadsbeståndet
            och nybyggnationen.
          </note>
          <note>
            Regeringen har också nyligen presenterat såväl en forsknings-
            och innovationsproposition som en infrastrukturproposition. Även
            dessa insatser stimulerar jobb och företagande runt om i Sverige.
          </note>
          <note>
            Patrik Björck hänvisar till den utredning som för närvarande
            pågår i Regeringskansliet kring hur ett system för korttidsarbete
            skulle kunna utformas. Med detta avses ett statligt subventionerat
            trepartssystem som syftar till att bevara arbetstillfällen vid
            företag som möter en vikande efterfrågan genom att de anställda
            tillfälligt går ned i arbetstid och lön. Ett system med korttidsarbete
            är bara tänkt att aktiveras då en mycket svår kris slår mot Sverige.
            Uppdraget ska redovisas i början av december. Naturligtvis måste
            konsekvenserna analyseras innan ett sådant system kan införas.
          </note>
          <note>
            Regeringen har i budgetpropositionen för 2013 också lämnat flera
            förslag för att motverka att arbetslösheten biter sig fast. De
            arbetsmarknadspolitiska insatser som görs tidigt i arbetslösheten
            föreslås tillfälligt förstärkas. Det ska bland annat ske genom
            fler praktik- och utbildningsplatser avsedda för personer som
            riskerar långtidsarbetslöshet. Även i samband med budgetpropositionen
            för 2012 genomfördes satsningar för att förhindra långtidsarbetslöshet.
            Det innebar bland annat förstärkt förmedlingsstöd, ökad uppföljning
            av arbetslösas arbetssökande och vissa programinsatser. Dessa
            satsningar kommer att fortsätta och följas upp under 2013.
          </note>
          <note>
            Det är Arbetsförmedlingens uppdrag att se till att de medel som
            myndigheten förfogar över fördelas så att de gör bäst nytta. Arbetsförmedlingen
            har stor erfarenhet av att hantera varsel och har väl upparbetade
            rutiner.
          </note>
          <note type="speaker">
            Anf. 108 JOHAN ANDERSSON (S):
          </note>
          <note>
            Fru talman! Tack, arbetsmarknadsministern, för svaret, även om
            jag inte är så nöjd med det, men det kanske inte ministern hade
            räknat med heller.
          </note>
          <note>
            Bakgrunden till att jag lade fram min interpellation om varselvågen
            i Östergötland är att jag blev kontaktad av såväl företagare som
            fackliga organisationer i länet då de påvisade problematiken med
            andelen varsel. Antalet varsel har fördubblats på ett år mot tidigare.
            Totalt var det 551 som varslades i september 2012 jämfört med
            246 förra året vid samma tid.
          </note>
          <note>
            Vi är ett län som har väldigt mycket tillverkningsindustri, men
            det gäller inte bara tillverkningsindustrin utan även logistikföretag,
            byggsektor och annat. Man är naturligtvis orolig för att mista
            sitt jobb, och det är en del i det hela. Men det handlar också
            om omställningsåtgärder: Vad kan vi göra för att stimulera den
            svenska marknaden?
          </note>
          <note>
            Jag har fått svaret av ministern där hon pekar på den budgetproposition
            som regeringen har lagt fram och de stimulansåtgärder som man
            har däri. Det finns säkert en del saker där som är bra i den här
            delen och som kan ge stimulans. Men frågan är om det kommer att
            göra det på kort sikt, för här pratar jag om åtgärder på kort
            sikt. Det är nu de behövs.
          </note>
          <note>
            Jag tror att Patrik Björck kommer att återkomma till korttidsjobben
            i sin interpellation, så jag tänker inte gå in så mycket på det.
            Korttidsjobben är naturligtvis ett sätt att försöka rädda sysselsättningen.
            Men min fråga kvarstår: Vad har ministern för recept på kort sikt?
            Vad ska jag säga till mina kamrater och väljare hemmavid, både
            företagare och fackföreningsmän och fackföreningskvinnor? Vad
            gör regeringen för satsningar på kort sikt för att stimulera den
            svenska marknaden?
          </note>
          <note>
            Infrastrukturinvesteringar är vällovliga, och även om jag har
            en annan uppfattning om höghastighetståg, det är en annan fråga,
            tycker jag att det ändå är en satsning i rätt riktning. Det är
            sådant som tar tid. Det tar säkerligen ungefär tio år från det
            att man börjar planera till att man kan genomföra en väginvestering
            om den inte är planlagd tidigare. Jag kommer från en kommun där
            vi har väntat 65 år på en investering, och nu har den kommit.
            Den har varit planlagd sedan 1942, och just nu byggs det för fullt.
            Det är alltså väldigt långa ledtider med överklaganden och allt
            vad det innebär.
          </note>
          <note>
            Frågan kvarstår till ministern: Vilka stimulansåtgärder på kort
            sikt har ni som kan ge effekt på framför allt den inhemska marknaden?
          </note>
          <note type="speaker">
            Anf. 109 PATRIK BJÖRCK (S):
          </note>
          <note>
            Fru talman! Tack, arbetsmarknadsministern, för svaret! Jag tycker
            alltid att det är trevligt och stimulerande att debattera med
            arbetsmarknadsministern, men jag hade hoppats att få diskutera
            den här interpellationen med näringsministern. Nu blir det inte
            så, och det får jag anpassa mig till.
          </note>
          <note>
            Fru talman! Sverige har nu den första regeringen i historien,
            förmodligen den enda i världen, som sänker utbildningsambitionerna.
            Regeringen skär ned på gymnasieskolan och minskar antalet högskoleplatser.
            Skolminister och utbildningsminister Jan Björklund pläderar för
            en ettårig gymnasieskola.
          </note>
          <note>
            Den här vägen är en eländesväg som inte kommer att leda till
            att vi lyckas hantera matchningsproblematiken. Näringslivspolitik
            och arbetsmarknadspolitik hänger intimt samman med utbildningspolitik.
            Att den här regeringen så fullständigt har misslyckats på de här
            områdena hänger naturligtvis samman med det.
          </note>
          <note>
            I stället måste Sverige höja kompetensen. Vi måste vara världsledande
            när det gäller nivån på utbildningen. Det är vårt näringsliv som
            ställer det kravet. Man vill ha bättre utbildad arbetskraft för
            att kunna fortsätta konkurrera på världsmarknaden.
          </note>
          <note>
            På kort tid har nu flera tunga besked lämnats om forsknings-
            och utbildningsjobb som kommer att lämna Sverige. Samtidigt har
            vi en regering som har lagt ned samarbetsprogram och skjutit upp
            eventuella insatser för jobb och som inte verkar förstå vilka
            fördelar den svenska modellen har gett Sverige. När kunskap blir
            till nya produkter, tjänster och processer skapas värde och sysselsättning.
            Det kan ske inom ramen för den privata sektorn och den gemensamma
            sektorn, och framför allt behöver utveckling och innovation i
            högre grad ske i samverkan.
          </note>
          <note>
            Inför den förra krisen för fyra år sedan diskuterade parterna.
            Det var på den förra näringsministerns uppdrag. Då tillsatte man
            samordningsmän som skulle utreda förslag för att hantera krisen.
            Det här var 2008. Det är alltså fyra år sedan. Man kom fram med
            en mängd förslag, och ett av förslagen som framfördes av de här
            samordningsmännen och som även arbetsmarknadens parter ställde
            sig bakom handlade om att hitta ett system för en trepartssamverkan
            där man kunde utbilda arbetskraften i stället för att säga upp
            folk. Där kommer utbildningen tillbaka som den drivande frågan
            för att hantera de utmaningar som Sverige står inför. I stället
            för att säga upp folk skulle man utbilda folk, och när konjunkturen
            vände skulle man ha arbetskraften bättre rustad och kunna gå vidare
            i stället för att stå utan den.
          </note>
          <note>
            Det här gjorde man efter exempel från andra länder som provat
            den här metoden, bland annat Tyskland. Där har man räddat en stor
            mängd arbetstillfällen, och det har gjort att den tyska industrin
            har stått mycket bättre rustad för att klara sig och gå vidare.
          </note>
          <note>
            Det här förslaget lades alltså fram för fyra år sedan. Jag kan
            ha en viss respekt för att den här typen av förslag behöver utredas
            och analyseras, men för fyra år sedan förkastade man det här förslaget,
            stack huvudet i sanden och hoppades att man aldrig mer skulle
            hamna i en kris. Nu är vi där, och nu ska regeringen starta om
            på nytt, analysera och utreda.
          </note>
          <note>
            Vi tycker att detta är lite sorgligt. Vi tycker att det är bortkastad
            tid. Vi tycker att det är bevis på en ineffektiv handläggning
            av den här frågan från regeringens sida. Nu finns det anledning
            att återigen ta fram det här förslaget och försöka få upp det
            på bordet. Vi socialdemokrater är beredda att hantera det och
            snabbehandla det så att vi står redo om det här förslaget behöver
            sättas i verket och så att vi inte återigen missar den här chansen.
          </note>
          <note type="speaker">
            Anf. 110 Arbetsmarknadsminister HILLEVI ENGSTRÖM (M):
          </note>
          <note>
            Fru talman! Tack för interpellationerna! Det är bekymmersamt,
            Johan Andersson, speciellt för industrityngda län som till exempel
            Östergötland. Jag var nere i Blekinge i förra veckan, och där
            har man också många underleverantörer till exportsektorn. Det
            är många logistik- och tillverkningsföretag som just nu varslar
            på grund av en dämpad efterfrågan.
          </note>
          <note>
            Då är det viktigt att stimulera den inhemska marknaden. Den jobbtillväxt
            som vi har haft sedan 2006, med drygt 220 000 fler sysselsatta,
            handlar nästan uteslutande om privat tjänstesektor. Det är där
            jobben har vuxit till, och det är där vi måste fortsätta att stimulera
            ekonomin, till exempel genom fler RUT-jobb, fler ROT-jobb och
            det som växer fram inom restauranger, cateringverksamhet och den
            typen av tjänster där man köper det som inte kan flytta utomlands
            eller som inte är så beroende av efterfrågan från andra länder.
            Där stimulerar vi ganska mycket, och det kommer vi också att fortsätta
            med. Dessutom har vi jobbskatteavdraget som har gjort att människor
            har råd att konsumera. Man har mer pengar kvar i plånboken.
          </note>
          <note>
            Sedan görs det också satsningar på fler företag och bättre förutsättningar
            för små företag inom till exempel Almi. Det handlar om utvecklingscheckar,
            mentorprogram och kapitalförsörjningsinsatser.
          </note>
          <note>
            Jag tror också att det är mycket viktigt att företagen har låga
            kostnader för att anställa. Där menar regeringen att de sänkta
            arbetsgivaravgifterna spelar en viktig roll.
          </note>
          <note>
            Jag vill rekommendera Patrik Björck att läsa budgetpropositionen.
            Det är väldigt lätt att stå här och säga att regeringen skär ned
            på utbildning. I själva verket satsar regeringen på mer utbildning.
            Det ligger mycket i att man måste rusta befolkningen så att människor
            kan ta lediga arbeten.
          </note>
          <note>
            Jag läser högt ur budgeten för nästa år. Det satsas tillfälligt
            på utbildningsplatser med 9 500 platser på yrkesvux, 2 000 platser
            på lärlingsvux, 1 500 platser på yrkeshögskolan, 4 200 platser
            på universitet och högskolor, 200 fler platser på ingenjörsutbildningen
            och 1 000 platser på folkhögskolan. Det är i någon mening ett
            bevis på att regeringen satsar på utbildning. Under perioden 20132016
            är det en satsning på 5,2 miljarder.
          </note>
          <note>
            Problemet med dem som är arbetslösa i dag är att de i stor utsträckning
            har en låg utbildning. Många ungdomar vill inte heller gå tillbaka
            till skolan, i alla fall inte just nu. Vi kan ändå se att Arbetsförmedlingen
            har nått ganska bra resultat genom den motiverande folkhögskolesatsningen.
            I den mycket svårmotiverade gruppen är det ändå ett relativt bra
            resultat när det gäller återgång till arbete eller studier. Trots
            att det finns en utbildningspremie i form av ett förhöjt studiebidrag
            på 6 500 kronor i bidragsdel varje månad är många ungdomar inte
            intresserade av skolan utan vill hellre ut och arbeta. Därför
            tror vi att det är oerhört viktigt att arbetsgivare har lägre
            kostnader för att anställa dessa ungdomar och att de rustas med
            olika insatser.
          </note>
          <note>
            I mitt nästa inlägg ska jag säga någonting mer om korttidsarbete
            och det samtal som vi för med arbetsmarknadens parter.
          </note>
          <note type="speaker">
            Anf. 111 JOHAN ANDERSSON (S):
          </note>
          <note>
            Fru talman! Tack för svaret när det gäller den inhemska stimulansen.
            Om jag tolkar arbetsmarknadsministern rätt är svaret jag ska ge
            till de östgötar som väntar på besked att regeringen satsar på
            att stimulera tjänstesektorn. Man satsar på att stimulera via
            RUT och ROT och möjligtvis jobbskatteavdraget för att öka den
            inhemska konsumtionen.
          </note>
          <note>
            Jag tycker inte att det riktigt räcker. Jag blev mycket förvånad
            när regeringen lade fram sin budgetproposition för 2013 eftersom
            det inte fanns någon stimulansåtgärd, eller i alla fall väldigt
            lite stimulansåtgärder, när det gäller bostadsbyggandet. Det fanns
            en unik möjlighet att stimulera exempelvis byggandet av fler hyresrätter.
            Vi har en mycket stor bostadsbrist i landet. Man skulle kunna
            satsa på allmännyttan och klimatneutrala bostäder.
          </note>
          <note>
            Jag tror att arbetsmarknadsministern har läst det, men jag tänker
            ändå påpeka att i Socialdemokraternas alternativa budgetförslag
            har vi lagt 1 miljard för att öka bostadsbyggandet och dessutom
            ungefär 450 miljoner för satsningar på klimatanpassade bostäder.
            Det är åtgärder som kan gå mycket snabbt. Ofta finns det planlagd
            mark för bostäder ute i kommunerna, och i varje fall kan man säkerligen
            snabba på processen när det gäller bostadsbyggandet.
          </note>
          <note>
            Jag tycker att det var ett bekymmer att regeringen inte hade
            mer satsningar på bostadsbyggandet i budgetpropositionen. Vi får
            dagligen rapporter om behovet av att bygga bostäder.
          </note>
          <note>
            Jag tycker faktiskt att det är lite tunt att lämna beskedet att
            det är tjänstesektorn som ska öka. Det är den som stimuleras via
            RUT och ROT, och jobbskatteavdraget ska öka den egna konsumtionen.
            Jag tror inte att det håller riktigt. Jag tror att det är mer
            och vassare besked som man önskar när det gäller tillverkningsföretag,
            underleverantörer och byggföretag. Till och med byggföretagen
            har börjat varsla nu. Det har vi sett rubriker om. Det har varit
            så över hela landet och inte bara i Östergötland.
          </note>
          <note>
            I nästa inlägg från arbetsmarknadsministern vill jag nog gärna
            höra något mer om satsningar för att kunna leverera.
          </note>
          <note type="speaker">
            Anf. 112 PATRIK BJÖRCK (S):
          </note>
          <note>
            Fru talman! Arbetsmarknadsministern säger att man gör stora satsningar
            på utbildning. Det har ju efterlysts tidigare i kväll att det
            ska vara sans i debatten, och ska man ha någon sorts sans i den
            här debatten är problemet att man först har skurit ned kraftigt
            och sedan puttat in lite. Sammantaget är det en sämre utbildningsambition
            hos den här regeringen. Det är viktigt att hålla i minnet.
          </note>
          <note>
            Har man dessutom en vice statsminister och utbildningsminister
            som pläderar för en ettårig gymnasieskola kan man inte hävda något
            annat än att detta är sänkta utbildningsambitioner. Även om man
            tillfälligt återställer en del av neddragningarna drabbar det
            totala resultatet nu Sverige, och det riskerar att drabba oss
            även långsiktigt när vi tappar möjlighet att vara världsledande
            och konkurrera med kvalitet, innovationer och utveckling och i
            stället ska försöka konkurrera med någon sorts låglönepolitik
            som regeringen står för. Det är klart att det här är bekymmersamt.
          </note>
          <note>
            Fru talman! Om jag förstod arbetsmarknadsministern rätt sade
            hon att många ungdomar inte är intresserade av att studera utan
            hellre vill jobba. Då skapar arbetsmarknadsministern illusionen
            om att valmöjligheten finns. Det är ett konstigt resonemang från
            arbetsmarknadsministern som sänder felaktiga signaler.
          </note>
          <note>
            Bekymret för oss är att när vi analyserar ungdomarnas situation
            konstaterar vi att den absolut största enskilda, gemensamma faktorn
            för långtidsarbetslösa ungdomar är att de saknar till exempel
            gymnasieutbildning. Det är utbildning som är lösningen för att
            de ska kunna jobba. Då måste man som en ansvarsfull politiker
            i en ansvarsfull regering göra klart för ungdomarna att om de
            vill jobba får de först utbilda sig. Att man inte vågar eller
            orkar ta det ansvaret är självklart en orsak till att utbildningspolitiken,
            arbetsmarknadspolitiken och näringslivspolitiken har havererat,
            eftersom de här frågorna hänger så tätt samman.
          </note>
          <note>
            Om vi har en regering som nöjer sig med att det finns ett antal
            ungdomar som tror att de har ett val mellan att utbilda sig och
            att arbeta är det här landet ganska illa ute.
          </note>
          <note>
            Vi socialdemokrater har en helt annan inställning när det gäller
            det här med krav och rättigheter. Man kan ställa krav på samhället.
            Man har också skyldighet att medverka. Som medborgare har man
            skyldigheter och rättigheter. Vi socialdemokrater är inte rädda
            för det. Vi står för det, för vi vet att det är helt nödvändigt.
            Man kan inte jamsa och säga att ungdomarna inte är intresserade.
            Den typen av jamsande, fru talman, leder inte framåt utan bakåt.
          </note>
          <note type="speaker">
            Anf. 113 JENNY PETERSSON (M):
          </note>
          <note>
            Fru talman! Johan Andersson är bekymrad över varselvågen. Hur
            ska vi bemöta den? Låt mig börja med att påpeka att varsel inte
            är detsamma som uppsägning. Jag håller med Johan Andersson om
            att det är bekymmersamt. I mitt hemlän Halland kan man se på pappersbruket
            i Hylte att detta sker. Jag blir därför förvånad över Socialdemokraternas
            politik då man punkt för punkt, även här i kammaren i dag, vill
            riva upp arbetslinjen. Höjd skatt, som Socialdemokraterna föreslår,
            är skadligt för jobben.
          </note>
          <note>
            Det har inte nämnts, men Socialdemokraternas budget innehåller
            en rad förslag som allvarligt skulle försämra företagsklimatet
            och undergräva arbetet med att sänka trösklarna in till arbetsmarknaden.
            Skattehöjningar på närmare 30 miljarder för företagen är knappast
            något som ger ökade förutsättningar för företagande. Kraftigt
            ökande kostnader för att anställa stärker knappast företagarnas
            möjligheter att anställa fler, vare sig i mitt hemlän eller i
            andra delar av Sverige.
          </note>
          <note>
            När det gäller varslen gäller det att staten i form av arbetsförmedling
            och länsstyrelse tillsammans med region och kommun med sina respektive
            verktyg medverkar till att förutsättningarna för omställning blir
            så bra som möjligt. Där är vi överens. Det viktiga är att så många
            som möjligt deltar i omställningsprocessen. Det är nödvändigt.
          </note>
          <note>
            Problemet i dag är inte Socialdemokraternas ambitionsnivå, utan
            det är att politiken inte matchar retoriken.
          </note>
          <note type="speaker">
            Anf. 114 Arbetsmarknadsminister HILLEVI ENGSTRÖM (M):
          </note>
          <note>
            Fru talman! Patrik Björck nämnde frågan om korttidsarbete, och
            det är en fråga som regeringen just nu utreder. Vi kommer att
            få förslag den 3 december eller tidigare.
          </note>
          <note>
            Det är klart att det inte är en okomplicerad fråga när korttidsarbete
            ska sättas in. Det kommer inte att vara i den situation som vi
            är i nu, utan det kommer att vara i betydligt allvarligare situationer.
            Så är tanken, och så ser förslaget från Teknikföretagen och IF
            Metall ut. Facken kommer inte att vilja gå ned i arbetstid och
            lön om det inte är en kraftig kris. Det här bygger på ett trepartssamarbete
            där det är viktigt att lyssna in såväl arbetsgivare som fackliga
            företrädare. Jag tror att det är lite för tidigt att säga exakt
            hur det här ska riggas. Vilka kostnader ska den enskilde bära,
            vad ska företaget bära och vad ska statens bidrag vara? När ska
            det aktualiseras, av vem och hur länge? Det är alltså ingen enkel
            fråga.
          </note>
          <note>
            Det är också viktigt att det inte används felaktigt så att det
            förhindrar nödvändiga strukturförändringar i samhället och arbetslivet.
            Vi kan se att det var viktigt för Tyskland när konjunkturen tog
            fart att man hade arbetstagare i beredskap. Det är alltså en intressant
            fråga för regeringen att titta på.
          </note>
          <note>
            När det gäller jobbpakten och de samtal som vi för med arbetsmarknadens
            parter har vi senast i dag och i går haft flera samtal, och det
            finns ett ganska stort intresse från företag och fack att hjälpa
            till i matchen med att få framför allt ungdomar in på arbetsmarknaden
            genom introduktionsavtal. Vi har sagt att vi vill se ett system
            med bäring över många mandatperioder och regeringar, att man sätter
            någonting nytt i system som gör att bryggan mellan skolan och
            arbetslivet blir bättre, så att ungdomar får lättare att komma
            in. Det kan handla om stöd till handledning, branschsamarbete
            så att skolorna utbildar till det som företagen efterfrågar och
            andra stimulanser och stöd. Det ser jag mycket fram emot.
          </note>
          <note>
            Jag vet att Patrik Björck har flera barn. Jag har själv barn,
            och jag tror att många här i kammaren har eller har träffat barn,
            och om inte annat har de varit barn själva. Jag tycker att det
            låter kaxigt att stå i kammarens talarstol och säga att man inte
            ska jamsa med ungdomar. Ärligt talat, Patrik Björck, är ungdomar
            väldigt olika. Vi har många ungdomar som har kommit till Sverige
            i 15-årsåldern. Det är inte realistiskt att säga: Du ska vara
            högskoleförberedd, för annars räknas du inte i det svenska samhället.
            Ett sådant samhälle vill jag inte se. Jag vill att alla individer
            i Sverige ska ha chans att känna arbetsgemenskap.
          </note>
          <note>
            Jag vet inte i vilken grad Patrik Björck har gått på universitet
            eller högskola och kan säga att alla kan klara av det. Vi är en
            ganska normal population med olika förtjänster, brister, möjligheter
            och förmågor. Alla barns och ungdomars kapacitet ska tas till
            vara. Det måste vara så i ett samhälle att ingen ska ställas utanför
            bara för att de inte klarar av att vara högskoleförberedda. Med
            handen på hjärtat, mina vänner, har alla i den här kammaren antagligen
            inte gått på ett universitet eller en högskola. Det har gått ganska
            bra för många av oss ändå.
          </note>
          <note>
            Vi ska ställa krav på våra ungdomar. Vi ska ställa krav på aktivitet,
            engagemang och på att de ska göra rätt för sig. Men de ska också
            få mycket stimulans och motivation. Jag tror att alla vi som är
            föräldrar eller känner barn och ungdomar vet att det kan svikta
            ibland. Det kan uppstå problem. De kan ha psykiska problem, föräldrarna
            kan gå igenom en skilsmässa eller de kanske blir sjuka. Att säga
            att vi inte ska jamsa med ungdomarna tycker jag är ganska fräckt.
          </note>
          <note type="speaker">
            Anf. 115 JOHAN ANDERSSON (S):
          </note>
          <note>
            Fru talman! Tack, ministern, även om jag inte tycker att jag
            fick så mycket nya besked! Jag ställer om min fråga, för ministern
            har ett inlägg kvar. Patrik Björck nämnde i något av sina inlägg
            de varselsamordnare som vi hade ute under krisen under förra mandatperioden.
            De lade ned ett otroligt jobb och kom fram med många förslag.
            Jobbpakten var en del som jag vet var uppe. Men det var också
            många andra förslag.
          </note>
          <note>
            Min fråga till ministern är: Vart har alla de förslagen tagit
            vägen? Har ministern möjligtvis dem i bakfickan? Är det någonting
            som ni nu tittar på för att kunna möta varselvågen? Alla hoppas
            vi i den här församlingen att varselvågen bedarrar och inte utvecklas
            vidare, men de förslag och idéer som kom fram tror jag att det
            finns all anledning att titta på.
          </note>
          <note>
            Sedan är min uppmaning till ministern att hon till sina regeringskolleger
            Attefall och Anders Borg tar med detta med att stimulera bostadsbyggandet.
            Det tror jag är något som på kort sikt skulle kunna få fart på
            den inhemska marknaden. Dessutom har vi en akut bostadsbrist ute
            i landet. Till och med på de mindre orterna börjar man uppmärksamma
            det. Nyproduktionskostnaderna är så pass höga att det är svårt
            att bygga, och det lägger naturligtvis en hämsko på bostadsbyggandet.
            Detta skulle man kunna hitta åtgärder för att komma till rätta
            med.
          </note>
          <note>
            Vi i vårt parti har lagt fram förslag om detta. Vi har förslagit
            en bostadsmiljard. Vi har lagt fram förslag om stimulansåtgärder
            när det gäller klimatneutrala fastigheter och annat. Det finns
            mycket mer. Jag tror att man skulle kunna hitta fler saker att
            stimulera däri.
          </note>
          <note type="speaker">
            Anf. 116 PATRIK BJÖRCK (S):
          </note>
          <note>
            Fru talman! Arbetsmarknadsministern har naturligtvis helt rätt
            i att ungdomar är olika. Det är också därför vårt förslag innehåller
            en mängd olika metoder och tillvägagångssätt för att rusta dem
            inför livet och arbetsmarknaden. Vad jag reagerade mot och fortfarande
            tycker är oerhört viktigt att poängtera är att det skulle vara
            farligt om man inbillade ungdomarna att det fanns ett val mellan
            arbete och utbildning. Det är via utbildning som man stärker sin
            position på arbetsmarknaden, och det är så man kommer in i arbete.
            Om vi inte gemensamt som föräldrar, politiker och beslutsfattare
            sänder den signalen kommer vi att skapa ett stort problem. Det
            vill nog varken arbetsmarknadsministern eller någon annan, men
            inbilla inte någon att valet finns. Detta är oerhört viktigt att
            slå fast.
          </note>
          <note>
            När det gäller korttidsarbete är vi socialdemokrater som sagt
            beredda att sträcka ut handen för att man ska kunna hantera detta
            så fort som möjligt, ju tidigare desto bättre. Det är inte för
            att det ska sättas in i morgon, men för att det ska vara klart
            att sättas in i samma sekund som det behövs. Vi får inte hamna
            i en situation där åtgärden behövs men fortfarande utreds. Så
            fort som möjligt ska detta bli klart. Vi ser fram emot detta.
            Vi tar emot det positivt om det kommer tidigare, och vi hoppas
            att vi inte ska behöva vänta för länge. Jag tyckte att arbetsmarknadsministern
            till och med ställde i utsikt att man skulle kunna tänka sig en
            lite snabbare behandling av detta.
          </note>
          <note>
            Deutsche Bank räknade ut att man i Tyskland räddade 400 000 jobb
            med liknande metod. Det är klart att vi då gemensamt borde kunna
            enas om att hantera detta.
          </note>
          <note>
            Som sagt var: Inbilla inte ungdomarna att det finns något alternativ
            till utbildning och arbete. Utbildning leder till arbete.
          </note>
          <note type="speaker">
            Anf. 117 Arbetsmarknadsminister HILLEVI ENGSTRÖM (M):
          </note>
          <note>
            Fru talman! Jag kan vara överens med Patrik Björck i en fråga:
            Utbildning är oerhört viktigt. Det är därför som vi har lagt om
            hela skolpolitiken och förändrat den i grunden genom Jan Björklunds
            arbete, det vill säga att varje barn och ungdom mycket tidigare
            ska mötas i skolan med mer av hjälp och individuellt stöd. Därför
            är det viktigt med de reformer som har gjorts för lärarsatsningar,
            nya läroplaner och kunskapskontroller, just för att inget enda
            barn ska lämna skolan utan en bra grund att stå på. Det kommer
            dock att ta lite tid innan alla ungdomar kan klara skolan och
            gå ut, förhoppningsvis med godkända betyg. Det är det väsentligaste,
            och jag tror att vi är helt överens om att detta är viktigt.
          </note>
          <note>
            I dag har vi en situation där gymnasiesärskolan ökar. Det finns
            ungdomar som inte har det lika lätt som andra ungdomar, även om
            man ska komma ihåg att det går väldigt bra för de flesta. Då måste
            vi ha individuellt anpassade stöd. Vi måste, som vi gör i nästa
            års budget, satsa mer på yrkesutbildningar och på bryggan in i
            praktik- och lärlingssystem. Det är det som har gjort att bland
            annat Tyskland har en betydligt lägre ungdomsarbetslöshet. Där
            är det sedan 100 år tillbaka naturligt att få en utbildning också
            i arbetslivet, vilket gör att man får ett väldigt bra arbete med
            goda utkomster.
          </note>
          <note>
            Vi har alltså en hel del att bygga vidare på när det gäller utbildning
            och att rusta såväl ungdomar som andra för att ta de lediga jobb
            som växer fram. Tack för en upplyftande debatt!
          </note>
          <note>
            Överläggningen var härmed avslutad.
          </note>
          <note>
            17 § Svar på interpellation 2012/13:35 om ungdomars rätt till
            egen försörjning
          </note>
          <note type="speaker">
            Anf. 118 Arbetsmarknadsminister HILLEVI ENGSTRÖM (M):
          </note>
          <note>
            Fru talman! Ann-Christin Ahlberg har frågat mig vilka åtgärder
            jag avser att vidta för att minska ungdomsarbetslösheten.
          </note>
          <note>
            Låt mig börja med att säga att arbetslösheten bland unga har
            vuxit under de senaste årtiondena. Den har legat på höga nivåer
            sedan 1990-talskrisen. Regeringen har en bred jobbstrategi för
            att bekämpa ungdomsarbetslösheten. En del av den är att sänka
            trösklarna in på arbetsmarknaden för unga. Det har vi gjort genom
            att halvera socialavgiften för alla under 26 år och genom halverad
            restaurangmoms. Därtill kan ungdomar som har varit utan arbete
            under minst sex månader ta del av nystartsjobb. I budgetpropositionen
            för 2013 gör vi dessutom en ytterligare förstärkning av nystartsjobben.
            Stödet fördubblas för ungdomar som varit utan arbete i minst tolv
            månader.
          </note>
          <note>
            För att skapa fler vägar till jobb för unga har regeringen också
            föreslagit ett omfattande ungdomspaket på drygt 8 miljarder kronor
            fram till 2016. En mycket viktig komponent i att förebygga arbetslöshet
            hos unga handlar om att ungdomarna får en utbildning av hög kvalitet
            och att det finns en stark koppling mellan skola och arbetsliv.
            Det är också här regeringen har genomfört stora reformer, och
            ytterligare förstärkningar har föreslagits i ungdomspaketet. Bland
            annat föreslås ökade resurser till lärlingsutbildningen inom både
            gymnasieskolan och kommunal vuxenutbildning samt en ökning av
            antalet utbildningsplatser inom yrkesvux, yrkeshögskolan, folkhögskolor,
            universitet och högskolor.
          </note>
          <note>
            De ungdomar som riskerar att fastna i långvarigt utanförskap
            måste erbjudas bästa möjliga stöd hos Arbetsförmedlingen. Precis
            som Ann-Christin Ahlberg påpekar är det många av de långtidsarbetslösa
            som är utan gymnasieutbildning. Det är mycket viktigt att ungdomar
            får möjlighet att påbörja en gymnasieutbildning eller slutföra
            i de fall som studierna har avbrutits.
          </note>
          <note>
            I budgetpropositionen för 2013 föreslås därför förlängning av
            flera viktiga satsningar. Precis som tidigare kommer det under
            2013 att vara möjligt att få den högre bidragsnivån inom studiemedlen
            för kompletterande studier såväl inom kommunal vuxenutbildning
            som vid folkhögskola. Detta gäller för arbetslösa ungdomar mellan
            20 och 24 år som saknar slutförd grundskole- eller gymnasieutbildning
            och som kvalificerat sig för någon av garantierna. Redan från
            första dagen i arbetslöshet har ungdomar som saknar grundläggande
            högskolebehörighet eller gymnasieexamen möjlighet att delta i
            studiemotiverande utbildning vid folkhögskola. Detta kommer att
            vara möjligt även under 2013 och 2014.
          </note>
          <note>
            Dessutom kan ungdomar ta del av de förstärkta förmedlingsinsatserna.
            De ungdomar som på grund av särskilda skäl står långt ifrån arbetsmarknaden
            kan även få vissa programinsatser redan från dag ett i arbetslöshet.
            Under tiden som de tar del av dessa tidiga insatser får de utvecklingsersättning
            eller aktivitetsstöd.
          </note>
          <note>
            Detta är ett par exempel på hur regeringen genom aktiva arbetsmarknadspolitiska
            insatser och satsningar på utbildning bekämpar ungdomsarbetslösheten.
            Jag kan försäkra att vårt arbete för att underlätta för unga att
            komma in på arbetsmarknaden kommer att fortsätta.
          </note>
          <note type="speaker">
            Anf. 119 ANN-CHRISTIN AHLBERG (S):
          </note>
          <note>
            Fru talman! Regeringen har misslyckats med sin jobbpolitik. Sedan
            den borgerliga regeringen tillträdde har arbetslösheten ökat,
            och ungdomsarbetslösheten i Sverige är i dag 22,2 procent enligt
            SCB:s senaste mätningar från september. 138 000 unga människor
            är arbetslösa det tål att upprepas. Det är en enormt hög siffra.
            De är arbetslösa samtidigt som också väldigt många andra har hamnat
            i arbetslöshet.
          </note>
          <note>
            Fler människor hamnar i långtidsarbetslöshet. Till och med unga
            nu 392 stycken hamnar i fas 3, vilket det inte var tänkt att de
            skulle göra. Vi har i denna höst fått läsa om många varselbesked
            som också drabbar unga människor.
          </note>
          <note>
            Unga människors situation på arbetsmarknaden har försämrats oerhört
            de senaste åren, och Sverige har en högre ungdomsarbetslöshet
            än de flesta jämförda länder, vilket är väldigt oroande.
          </note>
          <note>
            Av ministerns svar framgår tydligt att den borgerliga regeringens
            huvudsakliga lösning på den höga ungdomsarbetslösheten har varit
            att halvera de sociala avgifterna för ungdomar som redan har ett
            jobb.
          </note>
          <note>
            Men den reformen har inte fungerat. Det har inte blivit så att
            fler ungdomar fått jobb, och det är inte bara S som menar det.
            Nedsättningen av sociala avgifter för unga har dömts ut även av
            regeringens finanspolitiska råd, som beskriver det som en dyr
            och ineffektiv åtgärd för att sänka ungdomsarbetslösheten, och
            IFAU har uttryckt att det är tveksamt om det fungerar. Lyssnar
            inte regeringen på dem? Ser ministern inte att det inte fungerar?
          </note>
          <note>
            Fru talman! Unga människor drömmer om att få starta ett vuxenliv
            med bra arbete och en lön som går att leva på. De vill få möjlighet
            att flytta hemifrån och slippa bo hemma hos sina föräldrar. Det
            kan vara skönt att bo hemma hos mamma och pappa, men många vill
            flytta hemifrån och få sin egen bostad.
          </note>
          <note>
            För många unga är det dock bara en dröm. Verkligheten ser annorlunda
            ut. Våra ungdomar används alltför ofta som flexibilitetsbuffertar
            som anlitas vid behov och arbetstoppar och slås ut lika snabbt
            som de kommer in. De får ofta otrygga anställningar och har svårt
            att få fast anställning. Då tvingas de att bo kvar hos sina föräldrar.
          </note>
          <note>
            Vad gör regeringen då? Jo, den ser till att arbetsgivaren kan
            stapla ännu fler visstidsanställningar. Flera regeringspartier
            säger att de vill sänka ungdomars löner och försämra anställningstryggheten,
            som om det skulle vara lösningarna som ska göra att ungdomar kommer
            att få jobb. Som tur är sköter inte partierna lönebildningen,
            men det visar att regeringspartierna vill sänka ungdomarnas löner
            och försämra anställningsvillkoren. När ska man då kunna försörja
            sig? När ska man få börja arbetslivet om man ska börja med ännu
            sämre villkor än alla andra? Ingångslönerna är ganska låga för
            unga redan i dag.
          </note>
          <note type="speaker">
            Anf. 120 Arbetsmarknadsminister HILLEVI ENGSTRÖM (M):
          </note>
          <note>
            Fru talman! I Socialdemokraternas budgetförslag är det väldigt
            mycket som slår direkt mot ungdomars möjligheter att få jobb,
            inte minst de höjda sociala avgifterna. När det blir dubbelt så
            dyrt för arbetsgivare att anställa, tror då Ann-Christin Ahlberg
            att fler arbetsgivare kommer att anställa ungdomar eller att ungdomarna
            får behålla sina arbeten? Jag tycker att den frågan är ganska
            enkel att besvara. Om man inför begränsningar av visstidsmöjligheterna
            eller begränsningar för bemanningsföretagen, fördubblar restaurangmomsen
            och höjer kostnaderna för ungdomar kommer jobb att slås ut.
          </note>
          <note>
            Jag försökte i mitt interpellationssvar tala om vad regeringen
            gör för ungdomar. Låt mig nämna några saker igen, eftersom det
            uppenbarligen inte har gått fram riktigt.
          </note>
          <note>
            Vi är väldigt tydliga med att utbildning och tidiga insatser
            är viktigt för ungdomar. Att Arbetsförmedlingen använder sig av
            profileringsverktyg för att ge de ungdomar som löper risk för
            långtidsarbetslöshet insatser tidigt tror jag är väldigt viktigt,
            liksom att man försöker motivera ungdomar att till varje pris
            gå tillbaka till skolan.
          </note>
          <note>
            Men som jag nämnde tidigare går många ungdomar åt andra hållet.
            De kommer inte tillbaka till Arbetsförmedlingen om utbildning
            är det enda som erbjuds. De vill komma ut till praktik eller arbete.
            Där tror jag att det är väldigt viktigt med de ansträngningar
            som nu görs och förhoppningsvis kommer att leda framåt i den jobbpakt
            som vi försöker diskutera fram med arbetsmarknadens parter. Inte
            minst finns det stora rekryteringsbehov, framför allt inom vård-
            och omsorgsyrken. Vi har för få sökande på omsorgsprogrammen,
            och väldigt många kommer att gå i pension inom bara några år.
          </note>
          <note>
            Folkhögskolesatsningen är viktig. Den har lett till att en relativt
            sett ganska stor andel ur den väldigt svårmotiverade gruppen går
            tillbaka till utbildning. Vi förlänger nu den och utökar den till
            de unga vuxna som fyllt 25 år.
          </note>
          <note>
            Också möjligheten att få flyttningsbidrag kan vara viktig. Många
            orter har en vikande arbetsmarknad för tillfället, och då är det
            viktigt att kunna motivera ungdomar att ta klivet till en bättre
            arbetsmarknad. Det tror jag är en viktig del.
          </note>
          <note>
            Möjligheterna för arbetsgivare att använda de lönesubventioner
            som finns i form av nystartsjobb är något angeläget. Men till
            syvende och sist måste företag som vågar och vill anställa kunna
            göra det. Som en interpellant tidigare sade: Företagen anställer
            bara om de har behov.
          </note>
          <note>
            Ann-Christin Ahlberg! Det kan inte ha gått någon förbi att vi
            haft ett kraftigt tapp på arbetsmarknaden och att vi är inne på
            det femte året i en allvarlig kris. Det kan inte ens ha gått Ann-Christin
            Ahlberg förbi. Ändå har vi lyckats upprätthålla en hög sysselsättning.
            Vi har till och med ökat arbetskraften under de här åren. Människor
            som tidigare blev förtidspensionerade per automatik finns nu i
            arbetskraften och är på väg tillbaka i arbete. Det, Ann-Christin
            Ahlberg, måste väl ändå visa att regeringens politik biter?
          </note>
          <note type="speaker">
            Anf. 121 ANN-CHRISTIN AHLBERG (S):
          </note>
          <note>
            Fru talman! Bristerna i regeringens jobbpolitik skyller regeringen
            på finanskrisen, trots att vi inte alls har haft samma ekonomiska
            problem som många andra länder. Men det handlar också om prioriteringar.
            Sverige har en ungdomsarbetslöshet på 22,2 procent. 138 000 ungdomar
            är arbetslösa. Det är siffror som bevisar att regeringens politik
            har misslyckats. Jag hoppas verkligen inte att regeringen och
            ministern är nöjda med detta. En ungdomsarbetslöshet på dagens
            nivå riskerar att förändra Sverige för lång tid framöver. Våra
            möjligheter till framtida tillväxt och välstånd begränsas om vi
            låter arbetslösheten bita sig fast som den gör. När till och med
            våra unga kommer in till fas 3 som en återvändsgränd, då är det
            mycket allvarligt.
          </note>
          <note>
            Arbetsmarknadsministern undrar om jag tror att det hade gett
            jobb eller inte om man hade tagit bort eller inte haft nedsättningen
            av sociala avgifter för unga. Detta kan man fundera över, och
            regeringen är svaret skyldig. Om regeringen haft en bra jobbpolitik
            och dessa nedsättningar skulle ha hjälpt skulle inte arbetslösheten
            vara så stor. Ungefär 14,2 miljarder kostar det. Det kan bli ganska
            många jobb för det. 5,4 miljarder kostar restaurangmomsen, och
            det är stora pengar som verkligen hade kunnat skapa många arbetstillfällen
            till ungdomar. Det är inte så att det inte finns arbetsuppgifter
            i vårt samhälle även till unga människor eller att det behövs
            mer utbildningsinsatser för unga människor som inte har den utbildning
            som arbetsgivarna kräver för de nya jobben.
          </note>
          <note>
            Det är förvisso inte lätt att fixa allt över en dag eller två
            eller ens ett år. Men regeringen har haft makten i sex år. Under
            den här tiden borde man ha gjort lite mer som gett resultat, om
            man nu tycker att man har en bra jobbpolitik.
          </note>
          <note>
            Vi socialdemokrater tycker att ungdomarna ska få chanser till
            sjysta jobb, så att de har möjlighet att försörja sig själva,
            men framför allt att börja sitt vuxenliv och flytta hemifrån.
            Visstidsanställningar, kortare vikariat och så vidare ger inte
            möjlighet att få en bostad eller börja sitt vuxenliv.
          </note>
          <note>
            Att jämt stå med mobilen och vänta på ett sms från en arbetsgivare
            som kanske vill att man ska arbeta två tre timmar en dag eller
            två dagar nästa vecka kan vara okej om man bor hemma hos mamma
            och pappa, men det är ingen framtid för unga människor. Här pratar
            regeringen om unga människor upp till 2526 år. När ska man bli
            vuxen nog att ha möjlighet till trygga anställningar? De här nedsättningarna
            har inte skapat någon större mängd jobb för ungdomar.
          </note>
          <note type="speaker">
            Anf. 122 PATRIK BJÖRCK (S):
          </note>
          <note>
            Fru talman! De sänkta socialavgifterna för unga är en fråga som
            har diskuterats vid flera tillfällen. Jag tänkte ändå att det
            var rimligt att ta upp den handske som arbetsmarknadsministern
            här slänger ifrån sig. Vi har föreslagit att de ska avskaffas
            av det enkla skälet att de inte fungerar, som Ann-Christin Ahlberg
            var inne på.
          </note>
          <note>
            Fru talman! Det är viktigt att komma ihåg att det inte är någonting
            som jag eller Ann-Christin Ahlberg som socialdemokratiska oppositionspolitiker
            hävdar. Detta är faktiskt någonting som statsministern har slagit
            fast väldigt klart och tydligt.
          </note>
          <note>
            Det var en ganska infekterad debatt inom Alliansen, jag tror
            det var i våras. Där gick Folkpartiet ut och hävdade att om man
            sänkte lönerna skulle man lösa ungdomsarbetslösheten. Jag vill
            få noterat till protokollet att den moderate statsministern då
            i någon mening var klok.
          </note>
          <note>
            Den moderate statsministern var väldigt tydlig med att man inte
            trodde på sänkta löner som en lösning för ungdomsarbetslösheten.
            Det intressanta med det uttalandet från statsministern, arbetsmarknadsministerns
            chef i regeringen, var att resonemanget byggde på att lönesänkningar
            för ungdomar inte är någon väg att lösa ungdomsarbetslösheten.
          </note>
          <note>
            I så fall, sade statsministern, hade de sänkta sociala avgifterna
            för ungdomar haft effekt. Men det har de inte, konstaterade statsministern.
            Han resonerade precis på samma sätt som Ann-Christin Ahlberg.
            Då hade man sett att ungdomsarbetslösheten hade minskat.
          </note>
          <note>
            Statsministern för det resonemanget på ett väldigt klokt, logiskt,
            rimligt och naturligt sätt och säger nej till lönesänkningar för
            ungdomar som en väg att gå med hänvisning till sin egen havererade,
            misslyckade politik.
          </note>
          <note>
            Statsministern konstaterar faktiskt att man har använt väldigt
            stora resurser och summor till en åtgärd som inte har fungerat.
            Det är ändå viktigt att notera att det är den moderate statsministern
            som säger att sänkningen av sociala avgifter för ungdomar inte
            har gett fler jobb.
          </note>
          <note type="speaker">
            Anf. 123 Arbetsmarknadsminister HILLEVI ENGSTRÖM (M):
          </note>
          <note>
            Fru talman! Har man ingen politik, Patrik Björck, och inga bra
            reformer ägnar man sig åt att recensera och tolka vad andra människor
            har sagt på ett felaktigt sätt. Det är inte så konstruktivt.
          </note>
          <note>
            I själva verket är det så att de flesta oberoende bedömare är
            helt överens om att regeringens politik har lett till en ökad
            sysselsättning och till att vi har betydligt bättre resultat i
            Sverige än i övriga delar av Europa.
          </note>
          <note>
            Vi har den lägsta långtidsarbetslösheten. Det kan vara någonting
            om man jämför med hur det ser ut i andra delar. Man har en ungdomsarbetslöshet
            i Spanien där nästan varannan ungdom är arbetslös.
          </note>
          <note>
            Det är klart att jag inte är nöjd med situationen vi har här
            i Sverige. Men tittar man på gruppen ungdomar i åldern 1524 år
            går ungefär hälften av de ungdomarna i skolan på heltid och betraktar
            sig som heltidsstuderande.
          </note>
          <note>
            De går på grundskolan och gymnasiet. En del går också på högskolor.
            För den som är 15, 16, 17 eller 18 år och som inte lyckats få
            ett feriejobb på en timme eller mer innebär det inte en social
            katastrof och att livet blir dåligt. Vi ska sätta in de mesta
            resurserna för de ungdomar, kanske runt 10 procent, som inte har
            en avslutad utbildning och som har stora svårigheter.
          </note>
          <note>
            Jag kan ställa en fråga tillbaka. Hur kan det bli fler arbeten
            Ann-Christin Ahlberg och Patrik Björck om det blir dubbelt så
            dyrt för arbetsgivare att anställa ungdomar, som vi vet har relativt
            hög lönekostnad som det är?
          </note>
          <note>
            Det är klart att lönekostnader för arbetsgivare påverkar viljan
            och graden av att anställa. Vi kan titta på Tyskland som jag besökte
            för en dryg vecka sedan och deras lärlingssystem. Det har väl
            underlättat att få en lägre ungdomsarbetslöshet i Tyskland. Där
            har lärlingssystemen funnits under en lång tid, och det är helt
            andra lönelägen.
          </note>
          <note>
            Nu är regeringen inte intresserad av att gå in i lönebildningen
            i Sverige. Men vi är intresserade av att stödja parternas överenskommelse
            om introduktionsavtal. Där har man ofta en lägre lönekostnad mot
            att man erbjuder ungdomar utbildning. Det tycker jag är ett utmärkt
            sätt.
          </note>
          <note>
            Jag besökte i förra veckan Karlskrona, där man på ABB Cable har
            anställt 34 arbetslösa ungdomar och gett dem en industriutbildning.
            Nu efter ett år har de fått en fast anställning och en bra industriarbetarlön.
            De stortrivs och tycker att de har en jättebra arbetsgivare. Sådana
            exempel vill vi se mer av.
          </note>
          <note>
            Vi kan också se att till exempel AB Volvo nu anställer 400 ungdomar
            per år i en lärlingsutbildning med en sjyst lön där de får en
            utbildning för att bli bilbyggare. Man garanterar inte arbete.
            Men många kommer att erbjudas jobb hos Volvo eller i andra industrier.
          </note>
          <note>
            Sådana exempel vill regeringen stödja mer. Men vi inser också
            att det är viktigt att arbetsgivare får möjligheter genom sänkta
            kostnader för att anställa dessa ungdomar. De har inte en fullständig
            produktivitet eftersom de är så pass oprövade.
          </note>
          <note>
            Därför är benägenheten stor hos arbetsgivare att i stället anställa
            någon annan som kanske på marginalen kostar lite mer men som producerar
            lite mer.
          </note>
          <note type="speaker">
            Anf. 124 ANN-CHRISTIN AHLBERG (S):
          </note>
          <note>
            Fru talman! Jag fick en fråga. Jag ska väl vara ärlig med att
            jag inte exakt kan säga vad det skulle innebära. Däremot har regeringens
            satsningar med 14,2 miljarder på nedsättning av sociala avgifter
            för ungdomar inneburit att de jobben blivit väldigt dyra om det
            blivit några fler jobb.
          </note>
          <note>
            Jag hoppas att ministern kan svara på hur många jobb det har
            blivit av de alla miljarderna. Likadant vill jag ha svar på hur
            många jobb det har blivit av nedsättningen av restaurangmomsen.
            Eftersom man är ganska nöjd med de insatserna antar jag att man
            har koll på det.
          </note>
          <note>
            När Finanspolitiska rådet säger att det är en dyr och ineffektiv
            reform tror jag att det både har tittat och räknat på det. IFAU
            säger också precis som vi att det inte är något som ser ut att
            vara en lyckad reform.
          </note>
          <note>
            När ministern använder Spanien som en jämförelse med Sverige
            vet man inte om man ska gråta eller skratta. Spanien har haft
            en helt annan ekonomisk situation än vad vi i Sverige har fått.
          </note>
          <note>
            Det är 138 000 ungdomar som är arbetslösa. Det är en ungdomsarbetslöshet
            på 22 procent. Regeringen tycker att den har en bra jobbpolitik
            för ungdomar. Det tycker inte vi i Socialdemokraterna.
          </note>
          <note>
            Vi tycker att vi kan ha det bättre och att vi kan satsa mer.
            Om det har lyckats så bra som regeringen säger, varför har vi
            då så hög ungdomsarbetslöshet? Vi kan inte jämföra oss med Spanien.
          </note>
          <note type="speaker">
            Anf. 125 Arbetsmarknadsminister HILLEVI ENGSTRÖM (M):
          </note>
          <note>
            Fru talman! Nej, sannerligen, Spanien är inte Sverige, och det
            är jag väldigt glad för. Jag är glad för att vi har en av de starkaste
            ekonomierna i hela Europa. Det är ingen slump och ingen händelse.
            Det är inte så att det bara blev så. Det beror på att vi har fört
            en ansvarsfull politik så att vi har råd att satsa i en av de
            allvarligaste kriser som vi har haft i Sverige i modern tid.
          </note>
          <note>
            Titta runt i Europa hur det ser ut! Titta på hur många länder
            i Europa som skär ned allting utom kanske kontantstöd till arbetslösa,
            inte har någon arbetsmarknadspolitik, skär ned löner och pensioner
            och säger upp anställda i offentlig sektor! Jag är sannerligen
            glad att vi inte är Spanien. Med en ansvarsfull politik ska vi
            heller inte hamna där.
          </note>
          <note>
            Därför är det viktigt att vi prioriterar det som gör att Sverige
            växer så att vi kan rädda jobb kvar och företag vill satsa på
            och investera i Sverige och att vi har bolagsskatter som ligger
            på eller under snittet i EU så att vi kan värna jobb i Sverige.
          </note>
          <note>
            Vi har fortfarande en väldigt stor exportsektor. Det är i grunden
            bra när det går bra för Europa och bra för vår omvärld. Men när
            halva vår export går till Europa där man i dag har sviktande efterfrågan
            är det klart att vi måste satsa på den inhemska marknaden.
          </note>
          <note>
            Oberoende bedömare är överens om att de reformer som är genomförda
            av alliansregeringen har gett effekt, och så ska det fortsätta
            att vara.
          </note>
          <note>
            Avslutningsvis eftersom det är slut på inläggen kan man säga
            att vi är överens om att arbetslösheten ska bekämpas. Frågan är
            bara hur. Vi tror att det blir fler jobb om det blir billigare
            att anställa. Socialdemokraterna tror att det blir fler jobb om
            det blir dubbelt så dyrt. Där tror jag att väljarna kan bilda
            sig en egen uppfattning om vad som leder till att bygga Sverige
            starkt.
          </note>
          <note>
            Överläggningen var härmed avslutad.
          </note>
          <note>
            18 § Svar på interpellation 2012/13:37 om kvinnors osäkra villkor
          </note>
          <note type="speaker">
            Anf. 126 Arbetsmarknadsminister HILLEVI ENGSTRÖM (M):
          </note>
          <note>
            Herr talman! Gunvor G Ericson har frågat mig vad jag avser att
            göra för att förbättra kvinnors villkor på arbetsmarknaden och
            vilka åtgärder jag är beredd att vidta för att tillfälliga anställningar
            inte ska kunna staplas på varandra hur länge som helst.
          </note>
          <note>
            Jag delar helt Gunvor G Ericsons uppfattning att kvinnor som
            grupp inte ska ha sämre arbetsvillkor eller sämre arbetsmiljö
            än män som grupp.
          </note>
          <note>
            Regeringens ambition är att arbetsvillkoren och arbetsmiljön
            ska vara god inom arbetsmarknadens samtliga sektorer och självklart
            både för kvinnor och för män. Lagstiftningen inom arbetsmiljöområdet
            är allmänt utformad just för att gälla hela arbetslivet med dess
            skilda verksamhetsgrenar och skiftande arbetsformer. Även på arbetsrättens
            område är detta utgångspunkten. Stora delar av arbetsrätten är
            dessutom möjlig att göra avsteg ifrån genom kollektivavtal för
            att på så sätt möjliggöra anpassningar där så är lämpligt.
          </note>
          <note>
            Kvinnor har en högre sjukfrånvaro än män och upplever också oftare
            sina besvär som arbetsrelaterade. Regeringen har därför ansett
            att särskilda insatser med fokus på kvinnors arbetsmiljö behövs.
          </note>
          <note>
            Arbetsmiljöverket har getts ett särskilt uppdrag i syfte att
            utveckla och genomföra särskilda aktiviteter för att förbättra
            arbetsmiljön för kvinnor. Uppdraget, som ska pågå under perioden
            20112014, ska fokusera på att förebygga belastningsskador. Totalt
            har 20,5 miljoner kronor avsatts för genomförandet.
          </note>
          <note>
            Forskning har pekat på att kvinnors sjukfrånvaro ökar relativt
            mäns i och med första barnets födelse. Regeringen har därför nyligen
            gett Försäkringskassan i uppdrag att genomföra en studie med syfte
            att öka kunskaperna om de kvinnor som är sjukskrivna samt om vilka
            faktorer som kan förklara att kvinnors sjukskrivning ökar i samband
            med föräldraskap. Uppdraget ska redovisas senast den 30 oktober
            nästa år.
          </note>
          <note>
            Regeringen har tillsatt en delegation för jämställdhet i arbetslivet.
            Delegationen ska sammanställa och tillgängliggöra kunskap om kvinnors
            och mäns olika villkor och möjligheter i arbetslivet och de förhållanden
            som ligger till grund för skillnaderna. Den könsmässigt tudelade
            arbetsmarknaden och problem som hänger samman med denna är en
            viktig fråga för delegationen. Delegationens uppdrag ska slutligt
            redovisas senast den 24 oktober 2014.
          </note>
          <note>
            Det som Gunvor G Ericson har skrivit i sin interpellation stämmer:
            Sverige fick i mars 2010 en formell underrättelse av Europeiska
            kommissionen angående införlivandet av det så kallade visstidsdirektivet.
            En departementspromemoria med förslag på ett förtydligande av
            LAS togs fram och remitterades 2011.
          </note>
          <note>
            Mot bakgrund av bland annat de remissynpunkter som framfördes
            har en ny departementspromemoria (Ds 2012:25) med förslag till
            ändringar i LAS utarbetats. Syftet med denna är att begränsa risken
            för att olika former av tidsbegränsade anställningar kombineras
            på ett sätt som innebär ett kringgående av tidsgränserna för när
            en allmän visstidsanställning, eller en anställning som vikarie,
            ska övergå till en tillsvidareanställning. Promemorian har remitterats,
            och beredning pågår för närvarande av remissutfallet.
          </note>
          <note>
            Jag vill vara tydlig med att när det gäller otrygga anställningsformer
            oavsett om det är för kvinnor eller män är regeringens uppfattning
            att tillsvidareanställningar ska vara grunden på arbetsmarknaden.
            Samtidigt spelar också tidsbegränsade anställningar en viktig
            roll. Tidsbegränsade anställningar kan vara en viktig bro in i
            arbetslivet, men det är viktigt att de inte missbrukas.
          </note>
          <note>
            Då Gunvor G Ericson, som framställt interpellationen, anmält
            att hon var förhindrad att närvara vid sammanträdet medgav andre
            vice talmannen att Mats Pertoft i stället fick delta i överläggningen.
          </note>
          <note type="speaker">
            Anf. 127 MATS PERTOFT (MP):
          </note>
          <note>
            Herr talman! Jag tackar för svaret å Gunvor G Ericsons vägnar.
            Jag tackar för den långa raden förslag och beskrivningar av läget
            när det gäller en ojämlik arbetsmarknad. Men jag måste säga att
            jag tycker att det är lite konstigt att många av dessa förslag
            ändå härrör från nutiden eller närtiden.
          </note>
          <note>
            Vi kan tydligt se vilket också Gunvor G Ericson skriver i sin
            motionstext att sedan 2006 har skillnaden i kvinnors och mäns
            nettolön ökat med 17 479 kronor sedan 2006, enligt riksdagens
            utredningstjänst. Skillnaden minskar alltså inte, utan den ökar.
            Det är ganska allvarligt för ett land som Sverige, som länge har
            gått i fronten för jämställdhet. Det ska inte vara någon skillnad
            mellan könen när det gäller hur vårt arbete betalas. Jag är lite
            undrande över att inte denna regering, som har suttit vid makten
            i sex år nu, inte har kommit längre. Den kan inte redovisa uppdrag
            och saker och ting som har hänt och som kommer från den tid då
            man tog makten 2006. Det verkar vara ett ganska pånyttfött intresse
            för jämställdhet som har kommit, kanske från den nuvarande arbetsmarknadsministern
            vad vet jag? Men jag undrar varför det är så lite och varför man
            inte tar problemen på allvar. För nog är det ett problem att det
            ska vara en fråga om kön vilken lön man får och att det ska vara
            så stora skillnader i ett land som Sverige.
          </note>
          <note>
            När det gäller vikariatsanställningar eller korttidsanställningar
            är det samma sak. Var fjärde kvinna mellan 20 och 34 år har vikariat
            eller visstidsanställningar när det bara är var tionde man. Det
            kan naturligtvis vara ett fritt val, men skillnaderna är ändå
            lite väl stora för att bero enbart på individuella val. Det måste
            också handla om att vi måste skapa bättre regelverk.
          </note>
          <note>
            Även om ministern svarar på hur det formellt har gått till och
            hur regeringen har tagit fram förslag om visstidsanställningar
            är det bara ett formellt svar som jag har fått i interpellationssvaret.
            I interpellationen frågar Gunvor G Ericson om vad det är som är
            på gång. Vilka tankar finns?
          </note>
          <note>
            Även det senaste förslaget departementsskrivelsen från regeringens
            sida som är ute på remiss har mötts av riktigt stor kritik. Inte
            heller detta förslag verkar klara av de krav man ställer från
            vare sig EU-kommissionen eller arbetsmarknadens parter i Sverige.
          </note>
          <note>
            Jag måste därför upprepa frågeställningen i interpellationen:
            Vilka åtgärder är man beredd att vidta för att tillfälliga anställningar
            inte ska kunna staplas på varandra hur länge som helst? Det handlar
            inte bara om vilka papper man skickar ut utan om vilka åtgärder
            vi ska kunna se. Det är vi intresserade av.
          </note>
          <note type="speaker">
            Anf. 128 Arbetsmarknadsminister HILLEVI ENGSTRÖM (M):
          </note>
          <note>
            Herr talman! Det är tråkigt att inte Gunvor G Ericson är här,
            men det är trevligt att Mats Pertoft är här! När det gäller kvinnor
            och män har vi det problemet i Sverige att vi har en könssegregerad
            arbetsmarknad. Man väljer olika, och man blir behandlad olika
            från det att man föds till dess att man i princip går någon annanstans
            jag börjar bli trött nu. Det är allvarligt, och jag tror att grunden
            ligger redan i förskolan. Där måste lärarna ha en kompetens för
            att bemöta pojkar och flickor på ett neutralt sätt. Mycket behöver
            göras redan där.
          </note>
          <note>
            När man tittar på var kvinnor och män jobbar kan man förstå att
            det kan bli så att kvinnor i större utsträckning utsätts för de
            kortare vikariaten. Det är också en ojämställdhet i Sverige att
            kvinnor och män delar ojämlikt på föräldraledigheten. Kvinnor
            är betydligt mer frånvarande från arbetsmarknaden genom att de
            föder barn och är mammalediga. Senare i arbetslivet jobbar de
            också många gånger deltid. Det gör att det blir vikariatskedjor
            i de typiska yrken där kvinnor finns i större omfattning. Det
            gör också att en arbetsgivare som har många kvinnor anställda
            inte kommer att kunna erbjuda de kvinnor som är vikarier tillsvidareanställningar
            eftersom andra kommer tillbaka. Det är klart att det är en olycklig
            kombination av omständigheter.
          </note>
          <note>
            Men tittar man på hur det ser ut i Sverige är det ändå 84 procent
            av dem som arbetar som har en tillsvidareanställning, och det
            ska vara grunden. Vi vill ju lika lite som någon annan att det
            här systemet ska missbrukas.
          </note>
          <note>
            Det som vi har undersökt, och som kommissionen också har efterfrågat,
            är hur det här missbruket ser ut. Vi har inte kunnat se att det
            här är något kontinuerligt missbruk. Men enligt kommissionen finns
            det en teoretisk möjlighet att missbruka visstidsreglerna, och
            det är det som vi försöker att täppa till genom den departementsskrivelse
            som vi nu bereder.
          </note>
          <note>
            I genomsnitt varje kvartal kommer 100 000 personer in från arbetslöshet
            till sysselsättning. Av dessa 100 000 är det ca 80 000 som får
            en visstidsanställning, det vill säga att arbetsgivare ofta börjar
            med visstidsanställning, särskilt för unga, som sedan blir en
            brygga in till arbetsmarknaden. Förhoppningen är att den ska landa
            i en tillsvidareanställning, för de allra flesta vill ju ha en
            fast förankring på arbetsmarknaden.
          </note>
          <note>
            Svaret på Gunvor G Ericsons fråga är att vi just nu tittar på
            remissförslagen. Det som är intressant vid en snabb blick på dem
            är att de skiljer sig väldigt mycket åt, det vill säga att arbetsgivarna
            inte tycker att det behöver göras någonting medan de fackliga
            organisationerna tycker att det behöver göras ganska mycket. Det
            gäller att hitta en balans, för det jag är lite rädd för är att
            om det blir alltför strikta regler kommer de som är vikarier att
            få sluta vara vikarier och inte ens få fortsätta på en visstidsanställning.
            Det kan man se inom till exempel mediebranschen, där människor
            har blivit utlasade just för att arbetsgivare inte vill ge just
            den specifika journalisten en tillsvidareanställning. Då får man
            ett yrkesförbud i stället.
          </note>
          <note>
            Det är en svår avvägning, för till syvende och sist är det ju
            arbetsgivare som beslutar om anställning. Det gäller alltså för
            regeringen att lägga fram ett väl avvägt förslag som möter såväl
            arbetstagarnas berättigade krav på trygghet som arbetsgivarnas
            behov av flexibilitet.
          </note>
          <note type="speaker">
            Anf. 129 MATS PERTOFT (MP):
          </note>
          <note>
            Herr talman! Tack för ett bra inlägg från arbetsmarknadsministern!
          </note>
          <note>
            Två saker vill jag gå vidare med. Jag kan helt instämma i arbetsmarknadsministerns
            inledande ord om behovet av en jämställd förskola och att det
            är där grunden läggs. Då måste jag bara säga att det tidigare
            fanns olika uppdrag. Till exempel hade Försäkringskassan ett uppdrag
            att arbeta för ett mer jämställt uttag från föräldraförsäkringen,
            och det finns inte längre. Det är märkligt, med tanke på att vi
            verkar vara överens om andra saker, att man har tagit bort ett
            sådant uppdrag.
          </note>
          <note>
            När det gäller visstidsanställningar och ingången till arbetsmarknaden
            har jag själv många år som småföretagare bakom mig och håller
            helt med om att visstidsanställning är en viktig ingång till arbetsmarknaden,
            särskilt för ungdomar. Men sedan gäller det att hitta konstruktioner
            som gör att de inte missbrukas, att visstidsanställningarna inte
            fortsätter i evigheter, för även det har vi sett. Jag har faktiskt
            inte gjort det själv som arbetsgivare, men jag har sett kolleger
            och andra som har fortsatt att hålla folk vid halster och inte
            ge dem fasta anställningar, och det är inte sjyst. Det är inte
            en sådan arbetsmarknad vi ska ha i Sverige, för vi ska inte in
            i låglöne- och slit- och slängbranschen som kan te sig lockande
            ibland och där det snarare blir lägre löner som ska utgöra konkurrenskraften
            än kunskap och professionalism.
          </note>
          <note>
            Vi i Miljöpartiet har tittat på olika förslag och har tyckt att
            det förslag som till exempel TCO lanserar om en gemensam övre
            tidsgräns på till exempel maximalt tre år under en femårsperiod
            för allmänna visstidsanställningar av olika slag eller liknande
            möjligheter vore intressant att titta på, att hitta gränser som
            kan fungera. Jag skulle vilja veta om arbetsmarknadsministern
            kan uttala sig lite grann om i vilken riktning man är beredd att
            gå, för vi måste ju hitta lösningar på det här problemet som gör
            att vi inte behöver ha debatter här i kammaren om missbruk av
            visstidsanställningar. Visstidsanställningar är viktiga att ha
            och behövs på arbetsmarknaden, men de kan alltför lätt missbrukas
            på olika sätt.
          </note>
          <note>
            Jag vore tacksam om jag kunde få några svar här från ministern.
          </note>
          <note type="speaker">
            Anf. 130 Arbetsmarknadsminister HILLEVI ENGSTRÖM (M):
          </note>
          <note>
            Herr talman! Att jämställdhet börjar hemma och också i förskolan
            kan vi vara helt överens om.
          </note>
          <note>
            Det är viktigt att hitta system för att minimera det här missbruket.
            Ett praktiskt exempel kan vara att en person kommer in på ett
            företag och får ett vikariat. Sedan kommer den som personen vikarierar
            för tillbaka och då frågar arbetsgivaren: Vill du kanske ha ett
            annat vikariat? Ja, tack! På så sätt har man kunnat ha olika vikariekedjor.
          </note>
          <note>
            Det gäller att hitta lösningar som gör att människor kan behålla
            sin anställning, och det är en delikat uppgift.
          </note>
          <note>
            Vi har en lagstiftning som i princip stävjar det här, men det
            finns teoretiska möjligheter att missbruka visstidsanställningar.
            I AD finns det inte några rättsfall jag har i vart fall inte sett
            några sådana rättsfall där facken har stämt arbetsgivare för missbruk
            av reglerna.
          </note>
          <note>
            Det finns i dag tidsgränser som säger att efter en viss tid ska
            visstidsanställning leda vidare till en tillsvidareanställning.
            Men då kan arbetsgivare också välja att avsluta anställningen
            helt.
          </note>
          <note>
            Vi jobbar med de här förslagen och ska försöka hitta en rimlig
            och bra avvägning som alla parter kan leva med och som leder till
            att fler korta kontrakt kan leda till långsiktiga anställningar.
            Samtidigt är det viktigt att säga att enligt statistiken har andelen
            visstidsanställda varit ganska konstant över tid, så det har inte
            varit en dramatisk ökning. Det är på marginalen en ökning.
          </note>
          <note>
            I den situation som råder nu finns det en obenägenhet att över
            huvud taget tillsvidareanställa när man är osäker på hur mycket
            arbete man har på ett företag. Nu tittar man också på andra lösningar
            där bemanningsföretag går in och ger lite grann flexibilitet i
            stället för att man anställer över huvud taget på kundföretaget.
            Vi kan se att det är någonting som finns inom princip alla branscher
            just nu. Det är i grunden säkert nödvändigt för att kunna upprätthålla
            en produktion och även ha en viss flexibilitet.
          </note>
          <note>
            Vi kommer som sagt att återkomma till riksdagen med förslag i
            den här delen.
          </note>
          <note type="speaker">
            Anf. 131 MATS PERTOFT (MP):
          </note>
          <note>
            Herr talman! Jag måste tacka för ett ganska positivt svar på
            slutet, men jag blev inte så mycket klokare för den delen. Vad
            som är problemet kan vi säkert vara överens om, men lösningarna
            verkar låta vänta på sig.
          </note>
          <note>
            När det gäller den sista punkten om bemanningsföretag håller
            jag med om trenden att bemanningsföretag blir viktigare som buffert.
            Men även där blir frågan mer och mer hur anställningstryggheten
            ser ut för de anställda i bemanningsföretag. Vem ska betala deras
            löner när det inte finns platser att tillsätta? Där har vi ett
            ganska stort frågetecken framför oss i det framtida samhället
            där otrygghet utan vidare kan leda betydligt längre.
          </note>
          <note>
            Jag kan konstatera att det verkar som om regeringen ännu inte
            har satt ned foten, men det borde behövas, för ni måste också
            se till att det finns en parlamentarisk majoritet för de lösningar
            som ni lägger fram på riksdagens bord.
          </note>
          <note>
            Det är viktigt att denna fråga om visstidsanställningar får en
            lösning. Det är inte bra att Sverige får kritik från EU flera
            gånger för att vi inte kommer fram med lösningarna. Vi måste se
            till att vi skapar en annan trygghet på arbetsmarknaden i Sverige.
          </note>
          <note type="speaker">
            Anf. 132 Arbetsmarknadsminister HILLEVI ENGSTRÖM (M):
          </note>
          <note>
            Herr talman! Jag ska inte förlänga den här kvällen så mycket
            mer utan vill bara säga att det här är en fråga som vi bereder
            och som inte är helt enkel att lösa. Men vi har ambitionen att
            försöka hitta en bra balans så att människor kan komma in på arbetsmarknaden
            och arbetsgivare vågar anställa.
          </note>
          <note>
            Tack så mycket för debatten!
          </note>
          <note>
            Överläggningen var härmed avslutad.
          </note>
          <note>
            19 § Svar på interpellation 2012/13:38 om EU-kommissionens förslag
            till regelförenklingar
          </note>
          <note type="speaker">
            Anf. 133 Arbetsmarknadsminister HILLEVI ENGSTRÖM (M):
          </note>
          <note>
            Herr talman! Raimo Pärssinen har frågat mig på vilket sätt jag
            och regeringen agerar med anledning av EU-kommissionens förslag
            till regelförenkling för små och medelstora företag.
          </note>
          <note>
            Kommissionen presenterade förra hösten en rapport om att anpassa
            EU-lagstiftningen till de små företagens behov. Utgångspunkten
            i denna är att de små företagens behov ska beaktas redan när förslaget
            utformas; tänk småskaligt först! Det är en bra ansats. Arbetet
            med att underlätta vardagen för våra mindre företag är viktigt.
          </note>
          <note>
            Arbetet med att förenkla för företag inom EU är viktigt och en
            förutsättning för att nå framgång i det nationella förenklingsarbetet.
            Det är och kommer att fortsätta vara en angelägen uppgift att
            påverka förenklingsarbetet inom EU för att driva för Sverige viktiga
            frågor.
          </note>
          <note>
            Att generellt undanta små och medelstora företag från lagstiftning,
            till exempel på arbetsmiljöområdet, är olämpligt. Förslag som
            ger möjligheter till lättnader eller undantag för mindre företag
            måste bedömas och analyseras från fall till fall. Arbetstagare
            i mindre företag ska inte särbehandlas och utsättas för större
            risker än arbetstagare i stora företag. Skyddet för säkerhet och
            hälsa ska inte bero på i vilket företag man arbetar. Att undantag
            inte ska ske på ett generellt sätt utan bedömas från fall till
            fall har regeringen också framhållit vid flera tillfällen, nu
            senast i Sveriges svar på kommissionens samråd om smart lagstiftning.
          </note>
          <note>
            När det gäller arbetsmiljö och arbetsrättsfrågor kan EU endast
            anta minimidirektiv. Det innebär att Sverige har möjlighet att
            anta eller behålla regler som går längre och ger ett bättre skydd
            för arbetstagare än vad som anges i direktiven. I EU-direktiven
            på området sägs också att ett genomförande inte bör leda till
            att de skyddsnivåer vi redan har i nationell lagstiftning sänks.
            Detta gäller självfallet även när regler tas fram som träffar
            våra mindre och medelstora företag.
          </note>
          <note type="speaker">
            Anf. 134 RAIMO PÄRSSINEN (S):
          </note>
          <note>
            Herr talman! Jag tackar ministern för svaret. Det är en stor
            och allvarlig fråga som jag har väckt med denna interpellation.
            I november i fjol meddelade kommissionen i rapporten Att minska
            regelbördan för små och medelstora företag Anpassning av EU:s
            regler till småföretagens behov att man skulle lägga ut ett småföretagartest
            som skulle bygga på principen att i synnerhet mikroföretag inte
            skulle behöva omfattas av nya lagförslag på arbetsmiljöområdet.
            Kommissionen meddelade vidare att man skulle fortsätta arbeta
            med medlemsstaterna för att hjälpa dem att undvika så kallad gold-plating,
            det vill säga att man på nationell eller regional nivå skulle
            införa hårdare krav än vad EU-lagstiftningen sade.
          </note>
          <note>
            Vid Europeiska rådet den 9 december i fjol ställde sig Sveriges
            regering bakom rapporten. Vi blev lite oroliga, för det var ju
            ett tecken på att regeringen gillade rapporten. Vi vet också att
            näringsminister Annie Lööf har pekat ut fem branscher som man
            vill applicera det här småföretagartestet på.
          </note>
          <note>
            Som Hillevi Engström mycket väl vet har de fackliga organisationerna
            LO, TCO och Saco skrivit om detta. De skriver att det strider
            mot EU-fördragets bestämmelser, mot EU:s stadgar om de grundläggande
            rättigheterna och mot ILO:s konvention nr 155 om arbetarskydd
            och arbetsmiljö eftersom ansatsen som kommissionen redogjorde
            för och som regeringens ställde sig bakom den 9 december i fjol
            är att särbehandla olika företag och deras arbetstagare när det
            gäller hälsa och säkerhet på arbetsplatsen men även arbetsrättsliga
            skyddsregler för till exempel de utstationerade arbetstagarna.
            Enligt organisationerna strider detta mot principen om likabehandling,
            och faktum är att de flesta allvarliga arbetsmiljöproblem finns
            inom små och medelstora företag.
          </note>
          <note>
            Undermåligt skydd och låg investering i arbetsmiljön leder som
            alla vet till skador för arbetstagarna men också till stora kostnader
            för både företag och samhälle.
          </note>
          <note>
            I förslaget talas också om företag med låg risk. Frågan är vad
            det kan vara. Är det inte så att det är lägre risk för arbetsskador
            i de företag som har ett medvetet systematiskt arbetsmiljöarbete
            och jobbar igenom dessa saker? Frågan är alltså vad som menas
            med låg risk.
          </note>
          <note>
            Herr talman! Jag törs inte lita på svaret som ministern ger.
            Varför inte det? Jo, för att regeringen har monterat ned Arbetsmiljöverket.
            Skälet var, enligt förre ministern Littorin, att minska byråkratin.
            Att skära ned på antalet inspektioner låg som en av punkterna
            i rapporten när den började arbetas fram, och det tog regeringen.
          </note>
          <note>
            Står vi verkligen på säker mark, arbetsmarknadsministern?
          </note>
          <note type="speaker">
            Anf. 135 Arbetsmarknadsminister HILLEVI ENGSTRÖM (M):
          </note>
          <note>
            Herr talman! Låt mig upprepa mitt inlägg från tidigare. Arbetsmiljön
            är en viktig del av arbetslinjen. Det handlar om att människor
            ska komma in på arbetsmarknaden och att färre ska slås ut. Vi
            kan se att de små företagen många gånger har en mer utsatt position
            när det gäller arbetsmiljö. Därför är det viktigt att samma regler
            ska gälla. Man ska inte utsättas för större risker i ett mindre
            företag än i ett större.
          </note>
          <note>
            Det finns branscher som inte är lika olycksdrabbade rent fallmässigt
            som byggarbetsplatser, men på många arbetsplatser där kvinnor
            arbetar är utsattheten för hot och våld, belastningsskador och
            psykisk ohälsa större. Det är därför viktigt att anställda får
            en god arbetsmiljö oavsett var de arbetar.
          </note>
          <note>
            Under min tid som statsråd har regeringen satsat på Arbetsmiljöverket
            och inte minst på kvinnors arbetsmiljö och arbetssituation. Det
            är jag nöjd, glad och stolt över. Jag hoppas att kunna fortsätta
            kämpa för arbetsmiljöns betydelse eftersom det är en viktig del
            i arbetslinjen.
          </note>
          <note type="speaker">
            Anf. 136 RAIMO PÄRSSINEN (S):
          </note>
          <note>
            Herr talman! Frågan är om regeringen kan tänka sig något som
            helst undantag. Om näringsministern vill införa detta test i olika
            branscher, till exempel i hotell- och restaurangnäringen och tillverkningsindustrin,
            kan arbetsmarknadsministern då säga här i kväll: Nej, det blir
            inga undantag. Vi kommer absolut inte att ha en differentiering
            när det gäller lagstiftning kring arbetsmiljö eller arbetsrätt
            baserat på kommissionen förslag. Det kommer vi inte att genomföra
            i Sverige.
          </note>
          <note>
            Det är svaret jag vill ha.
          </note>
          <note>
            Jag kan också påminna om så kallad gold-plating. Vad säger regeringen
            om det? Kommissionen ska arbeta för att man inte ska lägga högre
            krav på nationell och regional nivå. Kommissionen ska till och
            med lägga upp en resultattavla så att man kan följa medlemsländerna
            i detta.
          </note>
          <note>
            Vi behöver klara besked.
          </note>
          <note>
            Varför har inte Hillevi Engström involverat de fackliga organisationerna?
            Var finns samrådet? Kommissionen har inte haft ett tillräckligt
            samråd i Europa, och regeringen har inte haft det samråd som krävs
            här i Sverige. I går tror jag att det togs kontakt mellan organisationerna
            och regeringen om att ha ett möte om detta.
          </note>
          <note>
            Det är viktiga frågor som berör alla arbetsplatser. Det är i
            de mindre företagen de flesta arbetsplatser finns. Därför vill
            vi ha beskedet att man absolut inte kommer att göra någon typ
            av differentiering.
          </note>
          <note>
            Europaparlamentet har ju hanterat den här frågan. Man har sagt
            att parlamentet uppmanar kommissionen att öka harmoniseringen
            av lagstiftningen i syfte att minska möjligheten att överreglera
            och få till stånd en mer systematisk användning av småföretagartestet.
            Den konservativa, den liberala grenen i parlamentet har alltså
            sagt att man ska minska möjligheten att överreglera, det vill
            säga ha nationella regler som är bättre och ger högre skyddsvärde
            i Sverige till exempel. Det är inte heller lugnande att veta att
            centerpartister och folkpartister har fått igenom ändringar i
            skrivningar i parlamentet från en skrivning som garanterade EU-direktivet
            till att man mer ska harmonisera lagstiftningen. Det gör inte
            mig lugn. Garantierna måste komma.
          </note>
          <note>
            I utskottet har vi frågat Hillevi Engström om det här tidigare.
            Fredrik Reinfeldt ställde sig bakom rapporten. Står man bakom
            den rapport som säger att man ska göra försök med olika lagstiftning
            beroende på vilken typ av företag det är? Är Hillevi Engström
            beredd att säga här i kväll att det absolut inte kommer att ske?
            Det är det beskedet vi vill ha.
          </note>
          <note>
            Jag önskar också att man kunde involvera de fackliga organisationerna
            mer. Man har bara frågat företagen. Man har inte frågat dem som
            jobbar där.
          </note>
          <note type="speaker">
            Anf. 137 Arbetsmarknadsminister HILLEVI ENGSTRÖM (M):
          </note>
          <note>
            Herr talman! Som jag har sagt tidigare: Arbetsmiljön är en viktig
            del i regeringens arbetslinje. Att generellt undanta små och medelstora
            företag från regler på arbetsmiljöområdet anser jag vara olämpligt.
            Det ska inte spela någon roll var man är anställd. Man ska ha
            en säker och trygg arbetsmiljö oavsett företagets storlek. Av
            statistiken vet vi att vi har mer problem med arbetsmiljön på
            de mindre företagen, inte minst på enmansföretag inom skogs- och
            jordbruk till exempel. Skyddet ska inte bero på var man arbetar.
            Det ska vara en bra och stabil lagstiftning där Arbetsmiljöverket
            också har en viktig roll.
          </note>
          <note>
            När det gäller arbetsmiljö kan inte EU anta något annat än minimidirektiv.
            Regeringen vill inte heller harmonisera arbetsrättens område i
            EU. Jag har varit tydlig i den här delen.
          </note>
          <note>
            Jag tycker att det är viktigt att ha bra relationer med arbetsmarknadens
            parter. Det tycker jag också att jag har. Vi kommer att ha ett
            högnivåmöte framöver med såväl arbetsgivare som fack. I arbetsmiljöhänseende
            är de lika viktiga eftersom arbetsmiljön bygger på en samverkan
            mellan parterna på arbetsmarknaden.
          </note>
          <note type="speaker">
            Anf. 138 RAIMO PÄRSSINEN (S):
          </note>
          <note>
            Herr talman! Man har ju legat på från LO, TCO och Saco för att
            få det här samrådet. Man vill ha det på handläggarnivå också.
          </note>
          <note>
            Jag ställer om frågan: Kan regeringen tänka sig något som helst
            undantag? Det räcker inte med att svara att det inte ska vara
            generellt. Kan man tänka sig något undantag och i så fall vilket?
            Det är viktigt att få svar på de frågorna.
          </note>
          <note>
            Jag är helt övertygad om att vi måste återkomma i den här frågan
            och hela tiden ligga på. Det finns så mycket annat i detta. När
            man började med detta talade man om verksamhet med låg risk. Man
            skulle undvika att ställa högre krav nationellt. Man sade att
            arbetsplatsinspektionerna skulle minskas med 20 procent och så
            vidare. Man skulle inte behöva göra riskbedömningarna skriftligt.
          </note>
          <note>
            Vår statsminister godkände rapporten. Vi vet att näringsministern
            vill genomföra test i olika branscher. Det är därför jag frågar:
            Kan Hillevi Engström tänka sig något enda undantag när det gäller
            arbetsmiljölagstiftningen?
          </note>
          <note>
            Kvällen är sen, så Hillevi Engström sade väl fel. Hon sade att
            hon inte kan tänka sig det när det gäller arbetsrätten, men det
            är väl arbetsmiljön hon menar.
          </note>
          <note>
            Jag tackar en tålmodig minister som har hållit ut i kväll. Vi
            kommer att ses i morgon i en annan arbetsmiljödebatt. Kan vi få
            ett klart besked? När jag har fått det ska jag gå och raka mig,
            för nu börjar skägget växa ut.
          </note>
          <note type="speaker">
            Anf. 139 Arbetsmarknadsminister HILLEVI ENGSTRÖM (M):
          </note>
          <note>
            Herr talman! Arbetsmiljön är ju viktig också för oss här i kammaren,
            såväl för anställda som ledamöter och statsråd. Det har varit
            en lång dag.
          </note>
          <note>
            Jag tycker att arbetsmiljön är prioriterad. Ni som känner mig
            vet att det är en fråga som jag driver kraftfullt. För att svara
            Raimo Pärssinen är det naturligtvis viktigt att riskbedömningar
            är skriftliga, annars är det ju inga riskbedömningar som man kan
            gå tillbaka till.
          </note>
          <note>
            Jag tror att det också behövs mycket kunskap bland många fler
            om arbetsmiljöns betydelse och vad den kostar i form av människors
            lidande och samhällsekonomiskt. Där tror jag att man kan behöva
            bli ännu mycket bättre. Om man satsar på arbetsmiljön får man
            mångdubbelt igen. Vi har en bra prognos för det här året när det
            gäller arbetsmiljösituationen i Sverige. Jag hoppas att det håller
            i sig. Betydligt färre människor har mist livet på sin arbetsplats.
            Varje person som mister livet är naturligtvis en för mycket.
          </note>
          <note>
            Jag tycker också att det arbete som Arbetsmiljöverket gör där
            man inriktar sig på de mest riskutsatta branscherna är riktigt.
            När det gäller de företag som har en bra och säker arbetsmiljö
            behöver inte Arbetsmiljöverket vara riktigt lika mycket på, utan
            man bör inrikta sitt inspektionsarbete på de företag där det är
            störst risk. Ingen ska behöva ha en dålig arbetsmiljö även om
            man jobbar i en bransch där man kanske inte kan se riskerna med
            blotta ögat. Det kan finnas andra arbetsmiljörisker. Jag kan inte
            vara mer tydlig än så. Arbetsmiljön är viktig för regeringens
            arbetslinje. Såväl små som stora företag ska omfattas av de regler
            som finns.
          </note>
          <note>
            Överläggningen var härmed avslutad.
          </note>
          <note>
            20 § Bordläggning
          </note>
          <note>
            Anmäldes och bordlades
          </note>
          <note>
            21 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 6 november
          </note>
          <note>
            Pyry Niemi
          </note>
          <note>
            Sven-Erik Bucht
          </note>
          <note>
            Josef Fransson
          </note>
          <note>
            Ingela Nylund Watz
          </note>
          <note>
            Jennie Nilsson
          </note>
          <note>
            Jonas Sjöstedt
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 13 november.
          </note>
          <note>
            22 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 5 november
          </note>
          <note>
            Carina Hägg
          </note>
          <note>
            den 6 november
          </note>
          <note>
            Valter Mutt
          </note>
          <note>
            Anna Wallén
          </note>
          <note>
            Thoralf Alfsson
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 13 november.
          </note>
          <note>
            23 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 6 november
          </note>
          <note>
            Carina Adolfsson Elgestam
          </note>
          <note>
            Gunnar Sandberg
          </note>
          <note>
            Johan Löfstrand
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 13 november.
          </note>
          <note>
            24 § Kammaren åtskildes kl. 22.37.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
