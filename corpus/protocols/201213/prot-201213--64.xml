<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201213</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201213</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201213--64</head>
          <docDate when="2013-02-13 00:00:00">2013-02-13 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2012/13:64
          </note>
          <note>
            Onsdagen den 13 februari
          </note>
          <note>
            Kl. 09:00 - 15:07
          </note>
          <note>
            1 § Ledighet
          </note>
          <note>
            Talmannen meddelade att Josefin Brink (V) ansökt om ledighet
            under tiden den 13 februari15 mars.
          </note>
          <note>
            Kammaren biföll denna ansökan.
          </note>
          <note>
            Talmannen anmälde att Ali Esbati (V) skulle tjänstgöra som ersättare
            för Josefin Brink.
          </note>
          <note>
            2 § Anmälan om kompletteringsval till arbetsmarknadsutskottet
          </note>
          <note>
            Talmannen meddelade att Vänsterpartiets riksdagsgrupp anmält
            Ali Esbati som suppleant i arbetsmarknadsutskottet under Josefin
            Brinks ledighet.
          </note>
          <note>
            Talmannen förklarade vald under tiden den 13 februari15 mars
            till
          </note>
          <note>
            suppleant i arbetsmarknadsutskottet
          </note>
          <note>
            Välkomsthälsning
          </note>
          <note type="speaker">
            Anf. 1 TALMANNEN:
          </note>
          <note>
            Innan vi går över till debatten ska jag be att få hälsa representanterna
            för den diplomatiska kåren välkomna till den utrikespolitiska
            debatten.
          </note>
          <note>
            3 § Utrikespolitisk debatt
          </note>
          <note type="speaker">
            Anf. 2 Utrikesminister CARL BILDT (M):
          </note>
          <note>
            Herr talman! Sveriges utrikespolitik börjar i vår egen del av
            världen. Den börjar i Norden, där historiens krig har ersatts
            av dagens allt närmare samarbete. Den börjar kring Östersjön,
            där människor och handel binder samman några av världens mest
            konkurrenskraftiga ekonomier. Och den börjar i Arktis, med sitt
            smältande istäcke, sin utsatta natur och sin stora potential.
          </note>
          <note>
            Mellan Spetsbergen i norr och Szczecin i söder ligger länder
            med vilka vi delar både värden och intressen, såväl historia som
            framtid. Detta allt viktigare närområde ägnar vi särskild uppmärksamhet
            i år.
          </note>
          <note>
            Sverige har sedan årsskiftet tagit över ordförandeskapet i Nordiska
            ministerrådet. Tillväxt och konkurrenskraft är i fokus. I maj
            arrangerar vi ett nordiskt jobbtoppmöte. Vi ökar våra ansträngningar
            för att skydda Östersjöns miljö och samarbetar med våra grannländer
            inom ramen för EU:s Östersjöstrategi. Genom färjelinjer, transportkorridorer
            och fiberoptiska kablar knyts det gamla Hansanätverket samman
            till en ny blomstringstid.
          </note>
          <note>
            Sverige leder i år också det informella utrikespolitiska samarbetet
            i den nordiska och nordisk-baltiska kretsen. Mycket har redan
            uppnåtts. För snart två år sedan antogs en nordisk solidaritetsförklaring
            som komplement såväl till vår egen som till våra grannländers
            säkerhetspolitiska val.
          </note>
          <note>
            Men mer kan göras. Regeringen kommer under våren att lämna en
            redogörelse till riksdagen om hur vi ytterligare vill stärka det
            nordiska samarbetet på det utrikes-, säkerhets- och försvarspolitiska
            området. Vi arbetar för en närmare samverkan mellan de nordiska
            utrikesförvaltningarna, vi är pådrivande för bättre nordisk krisberedskap
            och vi förverkligar ett fördjupat samarbete kring militära insatser
            och förmågor.
          </note>
          <note>
            Vi verkar sida vid sida med viktiga grannländer i Afghanistan,
            och vi planerar för nordiskt samarbete i nya insatsområden. Vi
            har en omfattande övningsverksamhet med Norges, Finlands och Danmarks
            flygvapen, och tillsammans med Finland har Sverige också erbjudit
            sig att i form av övningar delta i den luftrumsövervakning över
            Island för vilken Norge ansvarar i början av 2014.
          </note>
          <note>
            Under första halvåret 2013 leder Sverige fortsatt även Arktiska
            rådet. Vid det ministermöte i Kiruna som avslutar vårt tvååriga
            ordförandeskap vill vi underteckna ett nytt internationellt avtal
            som syftar till att skydda arktiska vatten från oljeutsläpp. Vi
            vill se nya åtaganden mot kortlivade klimatföroreningar, och vi
            vill tillsammans med andra arktiska stater formulera en ny och
            ambitiös gemensam framtidsvision.
          </note>
          <note>
            Under våra två år som ordförande har vi sett ökad internationell
            uppmärksamhet kring de nordliga polarområdena. Men i stället för
            att förvandlas till en arena för geopolitisk konfrontation har
            Arktis genom Arktiska rådet blivit ett område för ett unikt internationellt
            samarbete som vi vill stärka och vidareutveckla.
          </note>
          <note>
            Herr talman! Europeiska unionen har bidragit till att ena vår
            kontinent. Den har vuxit till världens största integrerade ekonomi,
            och den har blivit en erkänd kraft för fred, frihet och försoning
            i vår omvärld. Detta får vi inte glömma när rubriker om länders
            prövningar dominerar.
          </note>
          <note>
            För svensk räkning finns ingen tvekan: Vi vill vara en aktiv
            del av ett starkt, enat och öppet Europa. Den ekonomiska integrationen,
            med den gemensamma inre marknaden och eurozonen, är av fundamental
            betydelse. Den förutsätter gemensamma institutioner, gemensamma
            beslut och gemensamma regler.
          </note>
          <note>
            Under de ekonomiska krisåren har vi lyckats stärka stabilitets-
            och tillväxtpaktens regler för att undvika nya stora underskott
            i medlemsländernas offentliga finanser. Vi har antagit en finanspakt.
            Samarbetet utvecklas ständigt. Nya utmaningar skapar nya möjligheter
            och ställer nya krav.
          </note>
          <note>
            Vi vill förbättra EU:s samlade konkurrenskraft. Vi vill ytterligare
            fördjupa den inre marknaden, som kan ge betydande bidrag till
            tillväxt och sysselsättning inte minst vad gäller tjänstehandel
            och den digitala agendan. Vi vill förbättra arbetet mot gränsöverskridande
            brottslighet. Vi ser miljöpolitiken som en allt viktigare del
            av dagens och morgondagens Europa.
          </note>
          <note>
            Samarbetet inom EU grundas i insikten att våra nationalstater
            inte själva kan lösa många av vår globaliserade tids stora utmaningar.
            Det gäller inte minst den europeiska utrikes- och säkerhetspolitiken,
            som utgår från universella värden om frihet och demokrati. När
            världen krymper kan det europeiska samarbetet göra oss större.
          </note>
          <note>
            Vi behöver en stark europeisk utrikestjänst, med en långsiktig
            vision för Europas strategiska vägval. Därför har Sverige tillsammans
            med Italien, Polen och Spanien tagit initiativ till att ledande
            europeiska tankesmedjor under 2013 formulerar ett förslag till
            en europeisk global strategi. Vi vill också se ett modernt europeiskt
            bistånd, ett nytt europeiskt fredsinstitut och en fortsatt utveckling
            av de europeiska strukturerna för krishantering.
          </note>
          <note>
            Dörren till Europeiska unionen ska förbli öppen för alla europeiska
            demokratier som vill och kan uppfylla de förpliktelser som ett
            medlemskap innebär. Utvidgningsprocessen ligger i såväl ansökarländernas
            som vårt eget intresse. Vi ska hålla vad vi har lovat men samtidigt
            ställa hårda krav, inte minst vad gäller mänskliga rättigheter.
            Bara så kan vi säkerställa en kvalitetsunion med kvalitetsmedlemmar.
          </note>
          <note>
            Vi ger starkt stöd till Islands fortsatta förhandlingar om EU-medlemskap.
            Imponerande framsteg har gjorts under 2012. Vi ser fram emot den
            dag då ytterligare ett nordiskt land tar plats vid det europeiska
            förhandlingsbordet.
          </note>
          <note>
            Vi välkomnar Kroatiens EU-inträde den 1 juli detta år som unionens
            28:e medlemsland och hoppas att anslutningen kan bidra till nödvändiga
            ansträngningar i regionens övriga länder.
          </note>
          <note>
            Medlemskapsförhandlingar inleddes i höstas med Montenegro, men
            landet måste ta krafttag för att bekämpa organiserad brottslighet.
          </note>
          <note>
            Framsteg har gjorts i dialogen mellan Serbien och Kosovo, men
            mer krävs för en serbisk förhandlingsstart och för nästa etapp
            i Kosovos EU-närmande.
          </note>
          <note>
            Makedonien måste upprätthålla intern politisk stabilitet och
            göra ansträngningar för att lösa namnfrågan för att få en annars
            välförtjänt möjlighet att inleda sina förhandlingar.
          </note>
          <note>
            För Albanien och Bosnien behövs ett samlat politiskt ansvarstagande
            för att länderna inte ska halka efter i sin europeiska integration.
          </note>
          <note>
            Försoning efter de förödande krigen på Balkan är en central fredsuppgift
            för vårt Europa.
          </note>
          <note>
            Turkiet är en allt viktigare partner också inom utrikespolitiken
            och vi välkomnar Turkiets fortsatta modernisering som ett steg
            mot fullt medlemskap. Vi hoppas att en ny författning fullt ut
            ska säkra allas fri- och rättigheter. Vi välkomnar de ytterligare
            steg som tagits för att förbättra också kurdernas rättigheter.
          </note>
          <note>
            Vi vill stärka skyddet för och få till stånd en effektiv granskning
            av respekten för de mänskliga rättigheterna inte bara i EU-länderna
            utan i Europa som helhet.
          </note>
          <note>
            Vår vision av Europa är visionen av ett samarbete där också mångfalden
            i ett London och ett Istanbul förenas i gemensamma regler och
            institutioner för att säkra gemensamma värden och värna gemensamma
            intressen i en alltmer globaliserad värld.
          </note>
          <note>
            Herr talman! Europa slutar inte vid vad som i dag är Europeiska
            unionens yttre gränser. Sverige tog tillsammans med Polen initiativet
            till östliga partnerskapet, och vi fortsätter att vara pådrivande
            i det arbetet. Utvecklingen i regionen har inte varit entydigt
            positiv.
          </note>
          <note>
            Moldavien gör framsteg, medan Ukraina står still och Vitryssland
            väljer att isolera sig. I Georgien måste reformpolitiken fortsätta,
            och vi ser med oro på skärpta tongångar mellan Armenien och Azerbajdzjan.
          </note>
          <note>
            EU satsar under 2013 drygt 5 miljarder kronor för att stödja
            dessa östeuropeiska partnerländer, och från svensk sida bidrar
            vi med ytterligare ca 600 miljoner kronor. Vi kommer också att
            utnämna en särskild ambassadör med uppgift att driva på arbetet,
            såväl inom EU som i regionen. Vår förhoppning är att så många
            som möjligt av våra partnerländer ska vara redo för associeringsavtal
            och djupgående frihandelsavtal med EU när vi i höst möts vid ett
            toppmöte i Vilnius.
          </note>
          <note>
            Herr talman! Det är två år sedan hoppet om frihet och demokrati
            i stora delar av den arabiska världen tändes på nytt. Vi såg en
            revolution buren inte minst av unga människors stigande förväntningar
            på frihet, på värdighet, på ekonomisk utveckling. Och vi har sett
            enorma framsteg: fria val, fria medier, nya möjligheter. Men i
            dag låt oss vara ärliga är det tragedierna och utmaningarna som
            dominerar.
          </note>
          <note>
            Vi har en fredsprocess i Mellanöstern som har stått stilla alldeles
            för länge. De senaste årens utveckling med bosättning efter bosättning
            på ockuperat område har fört oss längre bort från en varaktig
            fred. Palestinsk splittring, attacker mot israeliskt territorium
            och övervåld mot palestinier skapar ytterligare problem.
          </note>
          <note>
            Denna onda cirkel måste brytas innan den omintetgör möjligheten
            till en tvåstatslösning och leder regionen in i nya, förödande
            krig. Alla parter måste avstå från våld och provokativa handlingar.
            Det handlar om att trygga såväl palestiniernas rättigheter som
            israelernas säkerhet.
          </note>
          <note>
            Vi ser med oro på utvecklingen i Egypten och hoppas att landet
            i samförstånd ska finna sin väg till full demokrati, inklusive
            religionsfrihet och ekonomisk utveckling.
          </note>
          <note>
            Och vi har ett allt svårare inbördeskrig i Syrien. Vad som började
            med fredliga krav på frihet har genom en brutal regims våld utvecklats
            till ett inbördeskrig som förstör ett land, river sönder ett samhälle,
            driver miljoner på flykt och hotar en hel region.
          </note>
          <note>
            Det är inte vapnen som ska avgöra Syriens framtid. I dag förefaller
            förutsättningarna för att nå en politisk lösning vara små. Ändå
            är det just detta vi måste försöka uppnå. FN:s säkerhetsråd har
            ett alldeles avgörande ansvar. Samtliga dess medlemmar har ett
            ansvar för att överbrygga de motsättningar som hitintills har
            blockerat den politiska processen.
          </note>
          <note>
            Vi ger ett starkt stöd till FN:s och Arabförbundets sändebud
            Lakhdar Brahimi. Vi verkar för en opposition med en vision för
            ett framtida Syrien i vilket alla etniska och religiösa grupper
            känner ett hem, och vi gör mycket betydande insatser för att hjälpa
            alla de nödställda.
          </note>
          <note>
            Sverige sköt nyligen till ytterligare 150 miljoner kronor i extraordinärt
            humanitärt bistånd till krigets offer, att lägga till de ca 250
            miljoner kronor för bland annat mat och mediciner som vi bidrog
            med under förra året.
          </note>
          <note>
            Det var en de stigande förväntningarnas revolution som bar fram
            det arabiska uppvaknandet. Men om möjligheterna inte materialiseras
            riskerar vi en de svikna förväntningarnas revolution. EU har tagit
            initiativ till nya reformdialoger med bland andra Tunisien, Jordanien
            och Egypten. Mångmiljardstöd finns redo. Vi är öppna för djupgående
            frihandels- och samarbetsavtal.
          </note>
          <note>
            Men vårt engagemang är inte naivt. Vi ställer krav, inte minst
            vad gäller kvinnors och minoriteters rättigheter, och vi vet att
            svårigheterna kommer att vara stora under lång tid framöver.
          </note>
          <note>
            Herr talman! USA är Europeiska unionens främsta strategiska partner.
            Vi delar många värderingar och intressen, och vår gemensamma tyngd
            är betydande. Vi står tillsammans för hälften av världens ekonomi.
            Ett fortsatt brett samarbete med USA bidrar till säkerhet och
            välstånd, globalt såväl som i vårt närområde. Sverige har verkat
            för ökad frihandel med USA, och vi välkomnar president Obamas
            besked i natt om amerikansk beredskap att förhandla ett transatlantiskt
            partnerskap om handel och investeringar med Europeiska unionen.
          </note>
          <note>
            Vi strävar också efter närmare och bredare kontakter med Ryssland.
            Vi välkomnar konstruktivt samarbete kring Östersjön och Arktis.
            Vi har täta ekonomiska förbindelser och gläder oss åt att Ryssland
            i fjol blev medlem i världshandelsorganisationen WTO. Men samtidigt
            ser vi med stigande oro på att respekten för de mänskliga rättigheterna
            försvagas, att utrymmet för det civila samhället krymper och att
            ledningen tycks prioritera moderniseringen av de väpnade styrkorna
            framför moderniseringen av det ryska samhället.
          </note>
          <note>
            Våra relationer med Kina fortsätter att utvecklas i snabb takt.
            Kinas alltmer framträdande roll som global aktör ökar även våra
            förväntningar på ett större kinesiskt ansvarstagande i globala
            frågor. I ansvaret ryms också respekt för de egna medborgarnas
            mänskliga och politiska fri- och rättigheter.
          </note>
          <note>
            Sverige och Europeiska unionen ser fram emot att utveckla samarbetet
            med andra länder av strategisk, politisk och ekonomisk betydelse.
            Dit hör Brasilien, Indien, Sydafrika och Japan.
          </note>
          <note>
            Herr talman! I Afghanistan avslutas nästa år den nuvarande internationella
            militära insatsen, och ansvaret för säkerheten går fullt ut över
            till afghanerna själva. Regeringen kommer under våren att inbjuda
            till överläggningar om vårt samlade engagemang i och för Afghanistan
            efter sommaren 2014.
          </note>
          <note>
            Vi har ett långsiktigt åtagande för en fredlig ekonomisk och
            social utveckling i Afghanistan. Vi avsätter 8 ½ miljard kronor
            under de kommande tio åren. Vi stödjer kampen mot korruption och
            främjandet av mänskliga rättigheter och demokratiska principer.
            Kvinnors rättigheter är av särskild betydelse. Dessa är nyckelfrågor
            för landets framtid.
          </note>
          <note>
            Herr talman! Det håller sakta men säkert på att växa fram ett
            nytt Afrika. Vi ser starkt växande ekonomier, som i Nigeria. Vi
            ser en möjlig ljusning i Somalia, där ett nytt politiskt ledarskap
            tagit vid. Och vi ser flera exempel på en rörelse mot öppnare
            samhällen, nya ansatser och regionalt afrikanskt ansvarstagande.
            En grupp statsråd kommer under våren att göra en gemensam resa
            för att manifestera vår strävan efter starkare politiska och ekonomiska
            förbindelser med detta starka, nya Afrika.
          </note>
          <note>
            Samtidigt brottas delar av kontinenten med stora problem. De
            senaste månaderna har vi sett hur politisk instabilitet och laglöshet
            i Mali har lett till stridigheter och spelrum för organisationer
            med terrorattentat likt det i den algeriska öknen på sin agenda.
          </note>
          <note>
            Sverige välkomnar den franska insatsen, som likt den afrikanska
            militära närvaron kommit till efter ett rop på hjälp från Malis
            regering. Från svensk sida har vi erbjudit stöd med flygtransporter,
            och vi deltar i EU:s nya träningsinsats för de maliska väpnade
            styrkorna.
          </note>
          <note>
            Mali är inte den enda krisen i dagens Afrika. Vi kommer fortsatt
            att behöva vara engagerade till stöd för fred och fattigdomsbekämpning,
            inte minst i östra Kongo och övriga delar av Stora Sjöregionen.
            Men trots konflikterna får vi inte glömma den positiva dynamiken
            och tillfället att bejaka det nya Afrikas möjligheter.
          </note>
          <note>
            Herr talman! Att bidra till nationens säkerhet är en av utrikespolitikens
            huvuduppgifter.
          </note>
          <note>
            Sveriges säkerhet byggs solidariskt med andra. Hot mot fred och
            säkerhet avvärjs i gemenskap och samverkan med andra länder och
            organisationer. Medlemskapet i Europeiska unionen innebär att
            Sverige ingår i en politisk allians och tar ett solidariskt ansvar
            för Europas säkerhet.
          </note>
          <note>
            Sveriges säkerhetspolitiska linje ligger fast. Sverige kommer
            inte att förhålla sig passivt om en katastrof eller ett angrepp
            skulle drabba ett medlemsland eller ett nordiskt land. Vi förväntar
            oss att dessa länder agerar på samma sätt om Sverige drabbas.
            Vi ska kunna både ge och ta emot stöd, såväl civilt som militärt.
          </note>
          <note>
            Försvarsberedningen ska under våren 2013 redovisa sin bedömning
            av den säkerhetspolitiska utvecklingen.
          </note>
          <note>
            Sverige vill också bidra till internationella insatser när behov
            uppstår, oavsett om insatserna leds av FN, EU eller Nato.
          </note>
          <note>
            Regeringen har nyligen föreslagit att Sverige på nytt ska bidra
            till EU:s marina insats Atalanta, som eskorterar hjälpsändningar
            och stävjar sjöröveri i havet utanför Afrikas horn.
          </note>
          <note>
            Vi har under året också upprättat ett nordiskt militärt center
            för genderfrågor, bland annat som ett bidrag till implementeringen
            av FN:s resolutioner 1325 och 1820.
          </note>
          <note>
            Herr talman! Vi driver en ambitiös frihandelsagenda och bekämpar
            protektionism.
          </note>
          <note>
            Vi vill utveckla den internationella handelsagendan inom WTO
            och är pådrivande för ett antal strategiska europeiska frihandelsavtal
            med Japan, Kanada, Indien och hoppas vi nu också USA.
          </note>
          <note>
            Vi stöder också vårt globaliserade näringsliv. Regeringen har
            bildat en ny och mer effektiv organisation i detta syfte: Business
            Sweden, Sveriges export- och investeringsråd. Vi ska ha en hög
            profil inom de kreativa näringarna och fortsätter de särskilda
            satsningar som kopplar samman kultur och näringsliv.
          </note>
          <note>
            Vi är också pådrivande i arbetet med att uppmärksamma företagens
            sociala ansvar i den globala ekonomin. I förlängningen bidrar
            detta arbete till svensk ekonomi, ett starkt svenskt varumärke
            och fler svenska arbetstillfällen.
          </note>
          <note>
            En viktig del av våra utrikespolitiska relationer är även ett
            betydande och effektivt bistånd.
          </note>
          <note>
            Det långsiktiga målet om att utrota fattigdom och förtryck är
            långt ifrån uppnått. Vi har ett moraliskt ansvar att stödja människor
            i förtryck, utsatthet och fattigdom. Biståndsramen beräknas år
            2013 uppgå till 1 procent av bni.
          </note>
          <note>
            Bistånd kan inte ensamt lösa världens problem, men det kan tjäna
            som en katalysator för att bekämpa förtryck, vanstyre och korruption.
            Det civila samhället har en viktig roll för fattigdomsbekämpning,
            demokratisk utveckling och stärkandet av mänskliga rättigheter.
            Varje biståndskrona måste användas på bästa möjliga sätt.
          </note>
          <note>
            Vår strävan är ett flexibelt, långsiktigt, innovativt och resultatorienterat
            svenskt bistånd. Regeringen kommer under våren att presentera
            en förtydligad biståndspolitisk inriktning för att stärka fattiga
            och ofria människors förmåga att förbättra sina liv.
          </note>
          <note>
            Vi vill också effektivisera det multilaterala utvecklingssamarbetet
            och biståndet inom EU. En viktig uppgift är att se till att vi
            och andra givare arbetar samstämmigt och att det internationella
            samfundet lever upp till sina åtaganden.
          </note>
          <note>
            Tre år återstår tills FN:s globala millenniemål om fattigdomsbekämpning
            ska vara uppnådda. Regeringen ökar därför under 2013 stödet till
            insatser för rent vatten och mot mödra- och barnadödlighet. Vårt
            arbete för sexuell och reproduktiv hälsa och rättigheter fortsätter.
          </note>
          <note>
            FN har samtidigt påbörjat ett stort arbete med att ta fram nya
            mål efter 2015. Sverige spelar en aktiv roll i detta arbete.
          </note>
          <note>
            Sedan årsskiftet är Sverige ordförande i det globala forumet
            för migration och utveckling. Vårt arbete kommer att fokusera
            på samstämmigheten i politiken och på migrationens bidrag till
            ekonomisk och social utveckling.
          </note>
          <note>
            Sverige är en humanitär stormakt. Under 2012 var vi världens
            tredje största nationella humanitära biståndsgivare och finansierade
            humanitära insatser med mer än 5 miljarder kronor. Det svenska
            biståndet hjälper nödlidande människor i allt större kriser i
            världen.
          </note>
          <note>
            Herr talman! De globala utmaningarna måste hanteras i ett gränsöverskridande
            samarbete. Det kräver normer, internationella avtal och institutioner
            som alla länder omfattas av och respekterar. En effektiv multilateralism,
            med ett starkt Förenta nationerna som kärna, förblir en hörnsten
            i svensk utrikespolitik.
          </note>
          <note>
            Klimatfrågan står högt på vår agenda och tillhör tillsammans
            med bevarandet av biologisk mångfald, havsmiljö och giftfri miljö
            regeringens mest prioriterade miljöfrågor. Sverige har även tagit
            initiativ till en internationell koalition mot kortlivade luftföroreningar,
            och i september riktas världens blickar mot Stockholm när FN:s
            klimatforskningspanel ska presentera sin femte rapport om klimatförändringarna.
          </note>
          <note>
            Mänskliga rättigheter, demokrati och rättsstat är, liksom respekt
            för folkrätten, fundamentala principer för vårt agerande. Det
            gäller i Havanna liksom det gäller i Minsk och i Teheran.
          </note>
          <note>
            Vi verkar för en jämställd värld, en värld där alla människors
            rättigheter respekteras, oavsett kön, hudfärg, tro eller sexuell
            läggning, en värld i vilken religions- och övertygelsefrihet råder
            alltid och överallt.
          </note>
          <note>
            Vi är en av världens största givare av demokratibistånd. Och
            vi arbetar aktivt för att stödja journalister, bloggare och försvarare
            av yttrandefriheten runt om i världen. Arbetet för den svensk-eritreanske
            journalisten Dawit Isaaks frigivning fortsätter.
          </note>
          <note>
            Sverige är också ledande i kampen för alla människors rätt och
            möjligheter till en fri och säker kommunikation på nätet, och
            stora framsteg har gjorts under året som gått.
          </note>
          <note>
            I FN:s råd för mänskliga rättigheter var Sverige med och drev
            fram en banbrytande resolution som slog fast att samma mänskliga
            rättigheter, samma tryckfrihet och samma yttrandefrihet ska gälla
            online som offline. I år följer vi upp detta arbete.
          </note>
          <note>
            Vi arbetar för att Europeiska unionen under 2013 ska anta en
            gemensam strategi för cyberfrågor, baserad på unionens grundläggande
            värderingar. Vi arrangerar under året på nytt en stor internationell
            konferens om nätfrihet i Stockholm. Och i förhandling efter förhandling
            tar vi strid med de regimer som för sin egen överlevnad vill hindra
            det fria ordet i den moderna kommunikationen.
          </note>
          <note>
            Herr talman! Upprustning och okontrollerad spridning av vapen
            utgör alltjämt ett globalt hot.
          </note>
          <note>
            Vi fördömer starkt Nordkoreas provsprängning. Landet måste avskaffa
            sitt kärnvapenprogram, upphöra med utveckling av ballistiska robotar
            och åter släppa in IAEA:s inspektörer.
          </note>
          <note>
            Iran måste samarbeta fullt ut med det internationella atomenergiorganet
            IAEA för att upprätta förtroendet för landets deklarerade fredliga
            intentioner med sitt kärntekniska program. De internationella
            förhandlingarna med Iran går nu in i ett viktigt skede. Alla parter
            bör göra sitt yttersta för att nå en fredlig lösning.
          </note>
          <note>
            Som ett led i arbetet för en värld fri från kärnvapen vill vi
            se färre strategiska och taktiska kärnvapen.
          </note>
          <note>
            Sverige är tillsammans med Mexiko ordförande i den så kallade
            artikel XIV-processen, som syftar till att provstoppsavtalet ska
            träda i kraft. Vi uppmanar de åtta länder vars godkännande återstår
            att ta sitt ansvar för att så nu ska ske. Det gäller inte minst
            USA.
          </note>
          <note>
            Sverige och Europeiska unionen stöder det omfattande vapenhandelsavtal
            som ska förhandlas i New York i mars i år.
          </note>
          <note>
            Herr talman! Vi fortsätter att modernisera och förbättra vår
            utrikesförvaltning. Den öppna diplomatin blir allt viktigare.
            Före månadens slut kommer samtliga våra ambassader att finnas
            på Twitter och Facebook. Vi ligger i den absoluta framkanten i
            arbetet med digital diplomati.
          </note>
          <note>
            Detta ger också utrikesförvaltningen nya verktyg att möta den
            växande konsulära utmaningen. Förra året gjordes sammanlagt mer
            än 15 miljoner utlandsresor från Sverige. Det är en ökning med
            25 procent sedan 2009.
          </note>
          <note>
            De allra flesta resor sker utan problem, men ibland går det inte
            som det var tänkt. Människor råkar ut för olyckor, blir utsatta
            för brott eller fängslas, rätt eller orätt, av andra länders myndigheter.
            Över 2 000 ärenden hanteras årligen på UD i Stockholm och långt
            fler på våra utlandsmyndigheter.
          </note>
          <note>
            Utrikesförvaltningen har en central uppgift i att ge effektivt
            och rättssäkert konsulärt stöd till nödställda människor. Vi utvecklar
            ständigt vår beredskap, även genom gränsöverskridande samarbete.
          </note>
          <note>
            Vi vill att resandet ska vara ett minne för livet, inte en siffra
            i utrikesförvaltningens statistik.
          </note>
          <note>
            Herr talman! Vår värld är fylld av möjligheter och risker. Vår
            övertygelse är att möjligheterna bäst kan tas till vara och riskerna
            hanteras om vi samarbetar med våra grannländer och med de andra
            medlemsländerna i Europeiska unionen. I vårt eget svenska närområde
            överväger möjligheterna, men på många andra håll är riskerna betydande.
          </note>
          <note>
            För att hantera dessa utmaningar behöver vi och världen ett enat,
            starkt och öppet Europa ett Europa som står för fred, frihet och
            försoning och som har viljan och resurserna att agera för dessa
            värden. Det är en central utmaning för Europa, och det är det
            centrala temat för svensk utrikespolitik.
          </note>
          <note type="speaker">
            Anf. 3 URBAN AHLIN (S):
          </note>
          <note>
            Herr talman! I dag presenterar vi socialdemokrater dokumentet
            Om viljan finns med konkreta förslag på område efter område för
            en mer progressiv och aktiv utrikespolitik. Dokumentet finns att
            ladda ned på Socialdemokraternas hemsida.
          </note>
          <note>
            Jag kommer givetvis att ägna mitt tal åt att peka på de skillnader
            som finns mellan regeringens utrikespolitik och den socialdemokratiska.
            Men innan jag gör det vill jag kortfattat ta upp delar där vi
            instämmer i regeringens utrikespolitik.
          </note>
          <note>
            Jag börjar med det nordiska samarbetet. Ni hörde utrikesministerns
            poetiska ord om hur viktigt det nordiska samarbetet är. Han var
            jättepositiv. Detta kommer från samme man som tidigare anklagade
            området för att vara en randstat, en periferi. Dessutom föreslog
            han en gång i tiden att Nordiska rådet skulle läggas ned eftersom
            vi nu skulle göra allt i Bryssel.
          </note>
          <note>
            Vi socialdemokrater har alltid stått upp för att utrikespolitiken
            börjar hemma, börjar inifrån och går ut. Vi har alltid värnat
            om ett gott samarbete med våra grannländer.
          </note>
          <note>
            Det är ett sent uppvaknande, herr utrikesminister, men det är
            ett välkommet uppvaknande.
          </note>
          <note>
            Östliga partnerskapet har vi hela tiden ställt upp på. Det är
            ett bra initiativ som Polen och Sverige har tagit. Det är ledsamt
            att länder i vårt östliga närområde inte tar chansen som erbjuds
            i östliga partnerskapet.
          </note>
          <note>
            När det gäller Syrien gjorde utrikesministerns envishet och totala
            avsaknad av populism att Sverige var det enda land som inte ställde
            upp på det schweiziska brevet som skickades till FN:s säkerhetsråd
            i vilket man ombad FN:s säkerhetsråd att be Internationella brottmålsdomstolen
            att ta upp krigsförbrytelserna i Syrien. Därmed skapade utrikesministern
            en bild av att Sverige tycker att det är okej att en del av de
            krigsförbrytelser som pågår i Syrien går ostraffat förbi.
          </note>
          <note>
            I övrigt delar vi dock regeringens politik när det gäller Syrien.
            Det har funnits borgerliga politiker som har talat om att vi ska
            stänga ambassaden i Damaskus. Vi socialdemokrater har i stället
            sagt att Sverige ska finnas på plats. Det är väsentligt att vi
            är där.
          </note>
          <note>
            Förra året talade jag en hel del om kvinnornas rättigheter i
            Nordafrika. Den viktigaste delen i den arabiska vårens revolution
            är att kvinnornas rättigheter tas till vara. Kvinnor måste få
            möjlighet att delta i samhällslivet på samma villkor som män.
            Det kommer att avgöra den arabiska vårens framtid och om det blir
            det deprimerande slutresultat som Carl Bildt mycket riktigt varnar
            för, nämligen att det blir en förväntningarnas kapitulation och
            att man ger upp.
          </note>
          <note>
            Det är bra att utrikesministern i denna deklaration gör det vi
            gjorde förra året, nämligen pekar på vikten av att kvinnornas
            rättigheter i Nordafrika tas till vara.
          </note>
          <note>
            Nu kommer jag till de delar där vi socialdemokrater inte är överens
            med regeringen. Sverige har under många, många år varit den ledande
            nationen i samarbetet inom Förenta nationerna. Vi har haft ledartröjan
            i det arbetet.
          </note>
          <note>
            Hörde ni i utrikesdeklarationen texten om Sveriges engagemang
            i Förenta nationerna? Nej, det var bara en mening en enda mening
            om att stödet till FN fortsatt är en hörnsten i svensk utrikespolitik.
          </note>
          <note>
            Om jag talar om för diplomater och publik att utrikesministern
            ingår i en regering som för ganska länge sedan meddelade Förenta
            nationerna att Sverige avser att söka medlemskap i FN:s säkerhetsråd,
            känner ni då att det är allvarligt menat? Sverige vill alltså
            vara medlem i säkerhetsrådet, men det enda regeringen orkar prestera
            i sin utrikesdeklaration är en enda mening som säger att FN är
            en hörnsten i svensk utrikespolitik.
          </note>
          <note>
            Vi socialdemokrater misstänker att det beror på att regeringen
            är rädd för att åka på storstryk i omröstningen. Varför då? Jo,
            för att regeringen har visat ett totalt bristande engagemang för
            Förenta nationerna. Sverige har aldrig tidigare haft så få soldater
            ute i fredsbevarande operationer som leds av FN.
          </note>
          <note>
            Sverige ställde upp som kandidat i valet till FN:s råd för mänskliga
            rättigheter. Vi kom sist i omröstningen. Det var av två skäl.
            Kampanjen startade för sent, och Sveriges engagemang i Förenta
            nationerna är för dåligt. Därför uppmanar vi socialdemokrater
            regeringen att i stället öka engagemanget. Visa tydligt och klart
            att Sverige ska bli medlem i FN:s säkerhetsråd! Meddela i dag
            att ni är beredda att svara ja på FN:s begäran att sända svenska
            soldater till fredsbevarande operationer!
          </note>
          <note>
            Carl Bildt skakar på huvudet som vanligt. Men vi har fått mängder
            av förfrågningar under de år som Carl Bildt har varit utrikesminister.
            Det har handlat om Sydsudan, logistikverksamhet, ingenjörer, helikopterplattor.
            Det har varit diskussion om att ersätta Danmark i Libanon när
            de har tagit hem sitt transportkompani. Jag kan fortsätta med
            fler exempel.
          </note>
          <note>
            Regeringen har dock ständigt sagt nej till Förenta nationerna.
            Men varje gång Europeiska unionen och Nato har bett oss skicka
            ut soldater har svaret varit: Ja, vi ställer upp.
          </note>
          <note>
            Har man denna attityd till Förenta nationerna finns det kanske
            en orsak till att man bara har en enda mening i deklarationen,
            trots att man är kandidat till säkerhetsrådet.
          </note>
          <note>
            Utrikesministern borde i talarstolen säga att nästa fredsbevarande
            operation ska vara ledd av Förenta nationerna.
          </note>
          <note>
            När det gäller Mellanöstern säger utrikesministern i utrikesdeklarationen
            att bosättning efter bosättning är en ond cirkel som förhindrar
            fred. Ja, så är det. Bosättningarna utgör det största hindret
            för fred. Vad föreslår då regeringen? Vad tar regeringen för initiativ
            för att förhindra och bekämpa bosättningarna?
          </note>
          <note>
            Vi socialdemokrater har under lång tid sagt: Märk produkterna
            som kommer från bosättarna i de ockuperade områdena! Svenska konsumenter
            måste få veta om produkten kommer från ockuperat område eller
            från israeliskt område.
          </note>
          <note>
            Varför? Jo, för att det är viktigt för svenska konsumenter att
            kunna välja att bojkotta de produkter som kommer från bosättningarna
            för att den vägen protestera mot Israels bosättningspolitik.
          </note>
          <note>
            Vi socialdemokrater driver kampanjen Märk ockupation. Därför
            har jag den här knappen på mig. Det är en kampanj som vi har startat
            för att pressa regeringen att göra som England och införa ett
            regelverk eller att göra som Danmark och driva på i Europeiska
            unionen för att EU ska ta fram riktlinjer så att konsumenterna
            kan veta om en produkt kommer från bosättare eller inte.
          </note>
          <note>
            Vi socialdemokrater vill gå ännu längre. Vi tycker att EU borde
            ta initiativ till att se om det finns möjlighet att strypa de
            finansiella transaktionerna till bosättarna. Vi kanske ska fundera
            på om bosättarna ska kunna resa fritt till länderna i Europeiska
            unionen. Bosättarna är ett brott mot folkrätten. För varje ny
            bosättning som den israeliska politiken tar fram förhindras en
            tvåstatslösning. Om israelerna gör slag i saken med det hot som
            de kom med efter det att palestinierna fick ökad status i generalförsamlingen,
            nämligen att bygga område E1, är möjligheten till en tvåstatslösning
            borta. Därför måste omvärlden sätta ett gigantiskt tryck på Israel.
          </note>
          <note>
            Vi socialdemokrater har sagt att Sverige bilateralt borde erkänna
            staten Palestina. Nu har FN:s generalförsamling sagt att Palestina
            är en non member state. Då borde nästa steg för Sverige vara att
            erkänna den palestinska staten. Tyvärr är regeringen totalt splittrad.
            Därför är den helt tyst och handlingsförlamad när det gäller att
            lägga fram konkreta förslag som innebär att Sverige bidrar till
            att få i gång en fredsprocess.
          </note>
          <note>
            Jag kan inte låta bli att säga något om den senaste tidens diskussion
            om säkerhetspolitik och försvarspolitik.
          </note>
          <note>
            I den här kammaren försöker vi vara så eniga vi kan när det handlar
            om säkerhetspolitik och hur det svenska försvaret ska skötas.
            Så ska det naturligtvis vara. Det är viktiga frågor. Det är viktigt
            för ett litet land som Sverige att försöka ha så stor politisk
            enighet som möjligt.
          </note>
          <note>
            Nu har vi en regering där inte ens statsministern och vice statsministern
            är överens om hur försvarspolitiken och säkerhetspolitiken ska
            utformas. Vi har en statsminister som inte är beredd att ta ansvar
            för de förändringar man har gjort i det svenska försvaret.
          </note>
          <note>
            Man har avskaffat värnpliktssystemet och infört en yrkesarmé
            ett personalförsörjningssystem som uppenbarligen inte fungerar.
            Man har ett materielberg som man har skjutit framför sig med kostnader
            som ingen riktigt kan överblicka. Man har beställt JAS utan att
            finansiera det fullt ut. Det är inte underligt att försvarsledningen
            är helt utmattad när man försöker lösa de problem som har orsakats
            av den här regeringen.
          </note>
          <note>
            Är regeringen beredd att ta ansvar för det? Nej. Statsministern
            pekar på Försvarsmakten och säger: Ni är ett särintresse.
          </note>
          <note>
            Jag vill fråga utrikesminister Carl Bildt: Är Försvarsmakten
            i Sverige ett särintresse? Är det inte ett nationellt intresse
            som vi från vänster till höger gemensamt måste engagera oss i?
          </note>
          <note>
            Vem har rätt? Är det Jan Björklund som har rätt om det militära
            hotet från Ryssland eller är det statsminister Reinfeldt som säger
            att det inte finns något hot från Ryssland? Innan jag gick in
            hit läste jag Expressen. Där står det, stort uppslaget, att Carl
            Bildt tar Jan Björklunds sida i striden mot Reinfeldt.
          </note>
          <note>
            Kära riksdagsledamöter! Är det rimligt att vi har en regering
            där statsministern, vice statsministern och utrikesministern inte
            ens är eniga om Sveriges försvarspolitik och vår säkerhetspolitiska
            situation?
          </note>
          <note type="speaker">
            Anf. 4 BODIL CEBALLOS (MP):
          </note>
          <note>
            Herr talman! Ledamöter, ambassadörer och övriga åhörare! Vi har
            lyssnat på en lite annorlunda utrikesdeklaration i år. Det är
            mindre fokus på folkrätten, som Urban just sade. Är det en anpassning
            till förd politik kanske? Den här deklarationen har alliansregeringens
            partier enats om, får man utgå från. Den stora frågan är hur de
            moderata ministrarna på utrikesdepartementet levt upp till de
            tidigare. Vi i Miljöpartiet har haft synpunkter på hur det varit
            hittills, och det visar sig att det inte bara är vi. Också de
            mindre allianspartierna får allt som oftast information om vad
            Sveriges politik går ut på via medierna eller Twitter i stället
            för via regeringen. Carl Bildts stora nyhet i årets deklaration
            digital diplomati, Facebook och Twitter är inte den kanal jag
            förväntar mig att få information från Utrikesdepartementet på.
          </note>
          <note>
            Hur alliansregeringen sköter sitt interna arbete är det inte
            upp till mig att lägga mig i, men jag måste medge att jag känner
            frustration när jag ser hur det fungerar så här från utsidan.
            Att regeringspartierna är splittrade i utrikespolitiken är uppenbart,
            och när det gäller försvarspolitiken är det hela havet stormar.
          </note>
          <note>
            Herr talman! Min frustration blir inte mindre av att Utrikesdepartementet
            fått skarp kritik av konstitutionsutskottet, som konstaterat att
            det finns allvarliga brister i UD:s hantering av allmänna handlingar.
            Det handlar bland annat om att diariet inte funnits tillgängligt
            sedan 2008.
          </note>
          <note>
            Därefter har det också framkommit kritik mot hanteringen av UD:s
            egna biståndsmedel, det vill säga ca 11 miljarder som departementet
            självt beslutar om och som är föremål för full politisk styrning
            inom departementet. Redan 2010 delgav Riksrevisionen i en förstudie
            att departementet saknade rutiner för hantering av biståndsinsatserna.
            Den slog till exempel fast att UD hade sämre kontroll på sina
            projekt än Sida och att den skärpta resultatredovisning som biståndsministern
            krävt av myndigheten inte berörde ministerns eget departement.
            Studien stoppades då på märkliga grunder men har nu åter uppmärksammats.
          </note>
          <note>
            Utrikesministern säger att varje biståndskrona ska användas på
            bästa möjliga sätt. Då borde han också välkomna den granskning
            av UD:s hantering av biståndsmedel som jag nu väljer att be konstitutionsutskottet
            göra för att se hur biståndsministern och UD hanterar de egna
            biståndsanslagen.
          </note>
          <note>
            Herr talman! I år är det tio år sedan en enig riksdag fattade
            beslut om den svenska politiken för global utveckling. Tanken
            var att den ska vägleda all svensk politik så att de beslut vi
            fattar här också bidrar till en rättvis och hållbar global utveckling.
            Det var ett framsynt och unikt beslut som fick stor uppmärksamhet
            även utanför Sveriges gränser. Överlag har Sverige sedan många
            år ett gott rykte när det gäller bistånd. Antingen har Sverige
            deltagit som givare till olika FN-organ eller som nation funnits
            på plats genom Sida eller svenska frivilligorganisationer. Ett
            mycket gott exempel på det sista är hur Svenska Afghanistankommittén
            satt Sverige på kartan bland både beslutsfattare och medborgare
            i Afghanistan.
          </note>
          <note>
            Det finns oerhört många svenska organisationer som är verksamma
            runt om i världen, och de förtjänar vårt erkännande för de viktiga
            insatser de gör för demokratiutveckling, jämlikhet, miljö och
            klimat, respekt för mänskliga rättigheter, fred och fattigdomsbekämpning.
          </note>
          <note>
            Det beslut som då togs om politiken för global utveckling, att
            låta fattiga människors perspektiv och rättigheter vägleda våra
            beslut, förpliktigar. Löften som inte infrias blir till svek,
            och såväl frivilligorganisationer som Statskontoret och OECD har
            visat att genomförandet av nämnda politik försvårats av att Sverige
            saknar tillfredsställande system och resurser för samordning.
          </note>
          <note>
            Den bristande samstämmigheten i svensk politik får konsekvenser
            för fattiga länder och människor men också för Sveriges trovärdighet
            som global aktör.
          </note>
          <note>
            Herr talman! För ett par veckor sedan hölls här i kammaren en
            aktuell debatt om klimatförändringarna. Då upprepade regeringens
            företrädare vad statsministern sade i sin första regeringsförklaring:
            Klimatfrågan är en ödesfråga för Sverige och för världen. Rent
            konkret hade allianspartierna inte mycket annat att säga än att
            frågan måste lösas internationellt.
          </note>
          <note>
            Nu står vi här i dag och ska diskutera utrikespolitik och ödesfrågan
            nämns som hastigast. Det är tyvärr ingen slump. Det handlar om
            att Moderaterna inte prioriterar den. När det är inrikesdebatt
            anser de att klimat är en utrikespolitisk fråga. När det är utrikesdebatt
            är den inrikespolitik.
          </note>
          <note>
            För mig och Miljöpartiet är det uppenbart att det handlar om
            både och, men i dagens debatt handlar det i synnerhet om klimatpåverkans
            konsekvenser för människor i andra länder.
          </note>
          <note>
            Herr talman! För några år sedan besökte delar av riksdagens utrikesutskott
            det nu hårt prövade Mali. Vid ett besök i en liten by berättade
            ortsbefolkningen att de tidigare visste att det var dags att så
            när flyttfåglarna passerat. Då skulle regnet komma. Nu var läget
            ett annat. Ibland kom inte flyttfåglarna alls, och ibland kom
            regnet så häftigt att det sköljde bort de satta fröna och spolierade
            odlingarna.
          </note>
          <note>
            På höglandet i Bolivia minskar vattentillgången när glaciärerna
            smälter. För några år sedan försvann temporärt en glaciärsjö i
            Chile på bara några veckor. När Andernas eller Himalayas isar
            smälter får det ödesdigra konsekvenser för de människor som bor
            och lever i området.
          </note>
          <note>
            Medan vi talar om klimatförändringarnas konsekvenser kämpar världens
            mest utsatta för att hantera dem. Många fattiga människor är direkt
            beroende av naturresurser från lokala ekosystem. En ökning av
            jordens medeltemperatur med några grader kan leda till betydande
            förändringar av ekosystemens struktur och funktion och därmed
            människors möjlighet att försörja sig på den plats de bor på.
          </note>
          <note>
            Vi har inte råd med en sådan utveckling. Trots att det främst
            är människor i den rika delen av världen som skapat problemen
            drabbar klimatförändringarnas konsekvenser de fattiga värst. Klimatfrågan
            är inte bara en ödesfråga utan i högsta grad en av vår tids viktigaste
            rättvisefrågor. Fattiga människors rätt till utveckling måste
            respekteras samtidigt som vi stoppar klimatförändringarna.
          </note>
          <note>
            Herr talman! Inför klimattoppmötet i Köpenhamn enades de rika
            länderna om att medverka till att ca 100 miljarder dollar per
            år skapas för klimatarbete från år 2020. Löftet, som Sverige var
            med och drev fram, var avgörande för fortsatta förhandlingar,
            men det ligger långt under vad de flesta anser kommer att behövas.
            Beloppet kan jämföras med de beräkningar som har kommit från G77
            på mellan 0,5 och 1 procent av de rika ländernas bni. Det motsvarar
            1530 miljarder kronor för Sveriges del.
          </note>
          <note>
            På sikt talar vi alltså om en mycket stor transferering av kapital.
            Frågan är varifrån pengarna ska tas och hur de ska föras över
            till vettiga ändamål i fattiga länder. Det är uppenbart att finansieringen
            inte kan ske bara genom statsbudgeten utan att det behövs fungerande
            kanaler för överföringen. FN:s så kallade gröna fond ska förhoppningsvis
            vara operationell de närmaste åren.
          </note>
          <note>
            Herr talman! Sveriges internationella åtaganden genom klimatkonventionen
            kräver att vi har en plan för ökad svensk finansiering. Hittills
            har regeringen använt biståndet, eller snarare bokfört det dubbelt,
            men 2013 har Sverige till och med halverat finansieringen till
            de internationella klimatfonderna. Det är inte acceptabelt.
          </note>
          <note>
            Miljöpartiet menar att Sverige ska vara pådrivande för att utveckla
            de nya finansieringsmekanismer som krävs. Vi menar också att intäkter
            som kommer från auktionering av utsläppsrätter ska öronmärkas
            till internationell finansiering av klimatarbete och särredovisas
            utanför biståndet. Tyskland har redan gått den vägen.
          </note>
          <note>
            Herr talman! Sverige avancerar ständigt på listan över stora
            vapenexportörer i världen, och vi befäster vår topposition som
            störst vapenexportör per capita.
          </note>
          <note>
            Grunden för svensk vapenexport är att den är förbjuden om den
            inte sker i ett försvars- eller säkerhetspolitiskt intresse och
            dessutom inte strider mot svensk utrikespolitik. En bärande grund
            för svensk utrikespolitik är respekt för mänskliga rättigheter.
            Enligt politiken för global utveckling ska vapenexporten också
            utgå från de fattigas perspektiv. Ett land som väljer att köpa
            vapen i stället för att försörja sin befolkning kan väljas bort
            även om landet inte är i krig, är en diktatur eller förtrycker
            sin befolkning på andra sätt.
          </note>
          <note>
            Efter ett antal skandaler kring vapenexporten tvingades Moderaterna
            tillsätta en utredning för att se över kriterierna för vapenexport
            till icke-demokratier då övriga allianspartier tillsammans med
            oss i oppositionen efter Saudiaffären sade: Stopp och belägg nu
            räcker det!
          </note>
          <note>
            Herr talman! Jag är Miljöpartiets representant i kommittén. Vi
            är fortfarande i fasen där vi lyssnar in olika aktörers synpunkter.
            Det jag ändå tycker börjar skönjas rätt tydligt är att momentet
            att export inte får ske i strid med svensk utrikespolitik i praxis
            har bleknat i bedömningsunderlaget, att politiken för global utveckling
            i princip är okänd och att hänvisningar görs till gamla utredningar
            som aldrig nått riksdagen för beslut men som riksdagen indirekt
            godkänt då den hanterat den årliga skrivelsen om vapenexport.
            Det känns inte tillfredsställande.
          </note>
          <note>
            I debatten lyfts oftare fram vikten av den svenska vapenindustrin
            i termer av många arbetstillfällen i Sverige än vilka konsekvenser
            den får för människor i länder i krig. Arbetsmarknadsskäl är inte
            grund för att frångå vapenexportförbudet i svensk rätt. Det är
            bra att utredningen kommit i gång men synd att vi inte ska vara
            klara förrän i slutet av 2014. Sverige hinner sälja många vapen
            fram till dess till icke-demokratier och länder som kränker de
            mänskliga rättigheterna.
          </note>
          <note>
            Herr talman! Jag nämnde tidigare att Sverige har gott rykte i
            biståndssammanhang, och det ska vi vara stolta över. Men det goda
            ryktet kan snabbt förändras om det inte vårdas. Det kan dock inte
            åvila bara biståndsministern att vårda Sveriges goda rykte eller
            arbeta med politiken för global utveckling dessutom i motvind
            i sitt eget parti, verkar det som. Från biståndet tar den moderata
            finansministern Borg pengar för att betala vår klimatskuld. Från
            biståndet tar han pengar för att betala vår flyktingmottagning
            i Sverige. Från biståndet tar han pengar för att bekosta våra
            ambassader. Till och med försvaret knackar på biståndsministerns
            dörr för att ta del av kassakistan. Det verkar dock som om ministern
            hittills gömt nyckeln så att de inte kan öppna den.
          </note>
          <note>
            Moderaterna är inte kända för att tro på biståndet som medel
            för utveckling, och genom biståndsminister Gunilla Carlsson har
            de under snart två mandatperioder lyckats skapa en misstro inom
            hela det biståndspolitiska området här på hemmaplan. Genom medieutspel
            har övriga allianspartier, utrikesutskottet och biståndets aktörer
            fått ta del av ett fyrverkeri av idéer om resultatstyrning och
            koncentration av biståndet. Men i realiteten har mest oro skapats,
            både här hemma och hos våra samarbetsparter i övriga länder. Länder
            har fasats ut utan att en stabil grund för fortsatta men annorlunda
            relationer har säkerställts.
          </note>
          <note>
            Herr talman! Gång efter annan får vi nu indikationer från olika
            aktörer som är aktiva i EU eller internationellt på att Sverige
            inte längre går i täten för mänskliga rättigheter. Senast i måndags
            fick riksdagens ledamöter ett brev med en påminnelse om att Sveriges
            röst även på nedrustningsområdet har tystnat. Med gårdagsnattens
            besked om kärnvapenprov i Nordkorea påminns vi än en gång om hur
            skört läget i världen är och vikten av starka röster för fred
            och nedrustning.
          </note>
          <note>
            Carl Bildt talar om oron när det gäller mänskliga rättigheter
            i vissa länder. Men vi hör inga reaktioner från regeringen till
            försvar för de mänskliga rättigheterna och folkrätten när USA
            begår utomrättsliga avrättningar med sina drönarattacker eller
            när de fängslar whistleblowers som har mod att avslöja obehagliga
            sanningar.
          </note>
          <note>
            Det är sorgligt att regeringen på drygt sex år lyckats solka
            bilden av det som hittills varit svenska paradgrenar i svensk
            utrikespolitik, det vill säga mänskliga rättigheter och nedrustning,
            och i stället bytt ut dem mot att ta ledningen i frihandel, med
            stort fokus på handel med vapen och övervakningsutrustning. Detta
            i kombination med UD:s stängningar av ambassader gör att jag inte
            blir förvånad när Sverige sedan inte får tillräckligt med röster
            för att få plats i till exempel FN:s råd för mänskliga rättigheter.
            Det blir lite grann: som man bäddar får man ligga.
          </note>
          <note type="speaker">
            Anf. 5 JULIA KRONLID (SD):
          </note>
          <note>
            Herr talman! Ärade gäster och ledamöter!
          </note>
          <note>
            I dagens utrikespolitiska debatt skulle jag vilja börja med att
            säga något om EU och dess utveckling. Sverigedemokraterna har
            gång på gång i denna riksdag påtalat att det är en oroande utveckling
            som sker i EU med en centralisering av makten till Bryssel längre
            och längre från medborgarna.
          </note>
          <note>
            Det var därför mycket välkommet att Cameron, som ledare för en
            av de större medlemsstaterna, Storbritannien, också vågade föra
            fram kritik mot utvecklingen inom EU. Jag hoppas att detta kan
            leda till en mer konstruktiv debatt om EU även i Sverige.
          </note>
          <note>
            Jag anser att svenska politiker under alltför lång tid har fallit
            in i något slags EU-vänlig slummer, där man inte inser eller helt
            enkelt inte vill inse vad som håller på att ske och bara dumförklarat
            dem som kommit med kritik. Cameron menar dock att det största
            hotet mot EU inte är de som förespråkar förändring utan de som
            fördömer nytänkare. Cameron pekar även på flera andra viktiga
            saker i sitt tal.
          </note>
          <note>
            Han påpekade att det finns en växande frustration bland medborgare
            i EU:s medlemsländer om att beslut tas längre och längre ifrån
            dem, att deras levnadsstandard har skurits ned genom påtvingad
            åtstramning eller att deras skatter används för att rädda regeringar
            på andra sidan av kontinenten. Detta har visat sig i demonstrationer
            på gatorna i Aten, Madrid och Rom, men även i parlamenten i Berlin,
            Helsingfors och Haag.
          </note>
          <note>
            En annan viktig poäng från Cameron är att vi är olika nationer
            med olika viljor och att vi inte kan och inte ska låtsas något
            annat. Cameron menar att vi borde välkomna att vi är en mångfald
            av stater i stället för att ge sken av att alla vill och kan stöpas
            i samma form.
          </note>
          <note>
            Jag ställer mig samma fråga, varför EU och vår svenska regering
            vill delta i att utradera den värdefulla mångfald av nationalstater
            vi har i Europa. Självklart menar även vi att en värdegemenskap
            i form av respekt för mänskliga rättigheter och demokratiska principer
            är av stor vikt. Men jag menar att om vi genom EU-projektet ska
            utradera nationalstaternas olika identiteter utraderar vi också
            en del av Europas stolthet.
          </note>
          <note>
            Cameron menar även att ett flexibelt frivilligt samarbete binder
            länder starkare samman än något som är påtvingat från en central
            makt, och jag kan inte annat än att hålla med.
          </note>
          <note>
            Sverigedemokraterna har också gång på gång påpekat att vi vill
            se ett mellanstatligt samarbete i Europa och tror att detta också
            är en förutsättning för stabilitet och fred. När problem blir
            globala finns fördelar med att bekämpa dem via just en global
            plattform, och ett europeiskt marknadssamarbete inom EU är naturligtvis
            något vi vill värna.
          </note>
          <note>
            Men i dagens EU, med en politisk union vars konstitution står
            över medlemsstaternas, kan vi inte längre tala om att det bara
            handlar om ett mellanstatligt samarbete i stora frågor och handel.
          </note>
          <note>
            Kristdemokraterna har sagt sig välkomna en EU-kritisk debatt.
            Vi gratulerar givetvis Kristdemokraterna till att man äntligen
            öppnat ögonen och vaknat upp ur sin EU-foriska dröm. Jag skulle
            dock i dag vilja få svar från Kristdemokraterna om denna nyvaknade
            EU-kritiska hållning kommer att innebära några som helst praktiska
            konsekvenser i politiken.
          </note>
          <note>
            I den politiska verkligheten nås vi ständigt av förslag och direktiv
            från EU där Sverigedemokraterna gång efter annan som ensamt parti
            motsätter sig beslut som kränker vår nationella suveränitet. Kristdemokraterna
            har hittills varit en stor ja-sägare till de allra flesta förslag
            som kommer från EU. Vi ska med spänning se om Kristdemokraterna
            verkligen menar allvar med sin nya EU-kritiska hållning eller
            inte.
          </note>
          <note>
            Liksom Cameron talar om ett omförhandlat medlemskap och folkomröstning
            menar Sverigedemokraterna att även Sverige tydligt borde deklarera
            att vi vill omförhandla vårt EU-medlemskap. Vi anser att även
            svenskarna borde få tycka till om EU-medlemskapet i en folkomröstning.
          </note>
          <note>
            Herr talman! Nu har det gått mer än två år sedan de omvälvande
            förändringarna i Nordafrika började. Förändringarna hyllades från
            Sverige utan förbehåll. Också vi välkomnade givetvis en verklig
            demokratisk utveckling i området men var inte riktigt lika naiva
            som andra i vår analys utan befarade att detta också kunde innebära
            förändringar som innebar makt till extrema islamistiska grupper
            och kränkningar av mänskliga rättigheter och däribland kvinnors
            rättigheter. Så här en tid senare kan vi bara konstatera att utvecklingen
            tyvärr inte varit enbart positiv i området.
          </note>
          <note>
            I Egypten har oroligheterna varit många. Samtidigt vill EU och
            regeringen välkomna och uppmuntra en demokratisk utveckling i
            Egypten genom ekonomiska medel. Frågan vi måste ställa oss är
            dock vad det är för utveckling vi då stöder. Vår regering är väldigt
            otydlig i vad den anser om till exempel den nya konstitutionen
            och dess tillblivelse. Självklart ska man respektera demokratiskt
            valda beslut, men vi bör fråga oss hur legitimt valet var.
          </note>
          <note>
            Folkomröstningen i Egypten utlystes med endast två veckors varsel.
            En kristen politiker från Egypten jag träffat uttryckte sin känsla
            av hopplöshet över att bedriva valkampanj på två veckor samtidigt
            som det är oerhört svårt för oppositionen att nå ut i medier.
            Dessutom är en stor del av befolkningen analfabeter, vilket gjorde
            det näst intill omöjligt för människor att hinna skapa sig en
            uppfattning om vad konstitutionen skulle innebära. I omröstningen
            var det oerhört lågt valdeltagande. Endast 30 procent röstade
            även om runt 64 procent av dem röstade ja.
          </note>
          <note>
            Vi kan även notera att den nya konstitutionen förefaller att
            näst intill helt sakna minoritetsskydd, vilket oroar kristna i
            landet. Dessutom ska ett islamistiskt teologiskt institut agera
            som remissinstans för stiftandet av lagar. Man kan fråga sig om
            det verkligen är i enlighet med rättsstatens principer. Som utvecklingen
            ter sig just nu i Egypten ifrågasätter vi därför om EU och Sverige
            över huvud taget ska ge något finansiellt stöd på statlig nivå.
          </note>
          <note>
            Herr talman! I den mångåriga konflikten mellan Israel och Palestina
            vill Sverigedemokraterna vara tydliga med att vi förespråkar en
            tvåstatslösning. För att en sådan lösning alls ska vara realistisk
            och möjlig att uppnå krävs förhandlingar mellan parterna där både
            israeler och palestinier tvingas till uppoffringar och avstår
            från provocerande handlingar. Inför en sådan förhandling måste
            också palestinierna vara beredda att erkänna Israels och judarnas
            rätt att existera, upphöra med alla våldshandlingar och ta avstånd
            från antisemitism.
          </note>
          <note>
            I dag kontrolleras Gaza av den terrorstämplade organisationen
            Hamas, som har ett uttalat mål att utplåna Israel. Sedan de tog
            över makten i Gaza 2007 har över 13 000 raketer skjutits in mot
            Israel. Det är ett faktum som Urban Ahlin från Socialdemokraterna
            över huvud taget inte nämner.
          </note>
          <note>
            Den palestinska myndigheten har heller inte tillräckligt tagit
            avstånd från terrorism, då den ger ekonomiska bidrag till fängslade
            terrorister i Israel. Av vikt är att också Israel agerar för att
            förhindra sammandrabbningar mellan bosättare och palestinier på
            Västbanken.
          </note>
          <note>
            Först när ett fredsavtal förhandlats fram bör det bli aktuellt
            med erkännande av en palestinsk stat. Ett alltför hastigt erkännande
            med odefinierade gränser menar vi kan motverka sitt syfte och
            föda nya konflikter.
          </note>
          <note>
            Under hösten fattades ett beslut i FN:s generalförsamling om
            att ge Palestina observatörsstatus i FN. Regeringen har tidigare
            vad gäller erkännandefrågan varit tydlig med att man först vill
            se ett fredsavtal innan man tar vägen via FN. Nu har regeringen
            släppt den linjen när det gäller observatörsstatus, vilket jag
            anser vara beklagligt.
          </note>
          <note>
            På vilket sätt menar Carl Bildt att detta steg i FN har gynnat
            freden och förhandlingsviljan? Inte långt efter att beslutet fattades
            svarade Israel med nya bosättningar. Jag försvarar inte dess agerande,
            men jag anser inte att man i ett känsligt läge ska föregå fredsförhandlingar
            och gynna den ena parten.
          </note>
          <note>
            Nu vill Sveriges regering också genom ett värdlandsavtal låta
            Palestinas representation få likvärdiga rättigheter som en ambassad
            i Sverige. Någonstans tycker jag regeringen får bestämma sig.
            Regeringen anser inte Palestina är redo för ett erkännande men
            vill samtidigt ge Palestina samma rättigheter som en stat har.
          </note>
          <note>
            Vi vill att tvåstatslösningen ska innebära fred och stabilitet
            för båda parter. Men målet om fred verkar vara något som övriga
            partier har släppt.
          </note>
          <note>
            Herr talman! Från konflikten i Mellanöstern skulle jag vilja
            bege mig till Nordafrika och en annan komplicerad och långvarig
            konflikt mellan Marocko och Västsahara. Om vi ska jämföra med
            Mellanösternkonflikten tycker jag att vi här har ett annat läge.
            Från Polisarios sida har vapenvila rått i många år. De har visat
            samarbetsvillighet vid upprepade tillfällen och vill inget hellre
            än att ha en fredlig relation med Marocko. Det finns en exilregering
            som har kontroll över den del av Västsahara som inte är ockuperad.
            Den har erkänts av 80 stater och är fullvärdig medlem i Afrikanska
            unionen.
          </note>
          <note>
            Sedan 20 år tillbaka finns en fredsplan där det från Marockos
            sida genom FN har utlovats att Västsahara ska få hålla en folkomröstning
            där folket i Västsahara ska få avgöra sin egen framtid. Vi ser
            det som viktigt att denna folkomröstning verkligen kan bli av.
            Men vi ser inga framsteg och ingen vilja till samarbete från Marockos
            sida. Därför var det ett viktigt steg att en majoritet i Sveriges
            riksdag i december 2012 röstade för ett erkännande av Västsahara
            samt att Sverige ska verka för detta inom EU.
          </note>
          <note>
            Enligt rapporter jag fått har detta beslut betytt mycket för
            västsaharierna, och dagen detta beslut fattades i riksdagen var
            en glädjens och hoppets dag i Västsahara. Marockansk press har
            även spekulerat i att de nordiska länderna och Irland kommer att
            följa Sveriges exempel och att detta kan bidra till att hota den
            marockanska kontrollen över Västsahara.
          </note>
          <note>
            Den humanitära situationen i området är allvarlig för flyktingar.
            Nyligen har 24 personer ställts inför en militärdomstol med anklagelser
            om att de demonstrerat för ett fritt Västsahara. Frågan är nu
            om utrikesminister Carl Bildt tänker fortsätta att föra en linje
            gentemot Marocko och Västsahara samt inom EU som det inte finns
            majoritet för i Sveriges riksdag. Eller kommer utrikesminister
            Carl Bildt att visa respekt för denna uppmaning från Sveriges
            folkvalda riksdag?
          </note>
          <note type="speaker">
            Anf. 6 HANS LINDE (V):
          </note>
          <note>
            Herr talman! Vi har hört utrikesminister Carl Bildt läsa upp
            regeringens utrikespolitiska deklaration. Under samma tid som
            utrikesministern talade dog 150 barn på grund av undernäring.
            Samtidigt dog 30 kvinnor i samband med en graviditet. Under tiden
            som vi debatterar här i dag kommer 870 miljoner människor vara
            hungriga, och de kommer att vara hungriga även långt efter att
            ljuset släckts i denna kammare.
          </note>
          <note>
            Trots att mänskligheten aldrig varit rikare, trots fantastiska
            tekniska framsteg, biter sig fattigdomen och hungern kvar på jorden.
            Fattigdomen slår sönder liv, och den tar liv varje dag, varje
            minut. Och det värsta är att det sker alldeles i onödan.
          </note>
          <note>
            Vi skulle utan problem kunna garantera att inget barn behöver
            bli undernärt. Vi skulle kunna se till att ingen kvinna i onödan
            dör i samband med graviditet. Det har vi gjort här i Sverige.
            Det skulle vi också kunna göra i Afghanistan och Sierra Leone.
            Vi skulle kunna se till att ingen på detta jordklot behöver gå
            hungrig. Vi har kunskapen, vi har resurserna och vi har alla möjligheterna.
            Vi skulle kunna vara generationen som utrotar fattigdomen, och
            det borde vara vår absolut främsta uppgift.
          </note>
          <note>
            Men bortom deklarationerna och bortom högtidstalen är Carl Bildts
            utrikespolitik en utrikespolitik snarare för de maktfullkomliga
            än för de maktlösa. Det är en utrikespolitik snarare för de välbärgade
            än för de fattiga och de hungriga. Och det är tveklöst en utrikespolitik
            av män och för män där jordens kvinnor i bästa fall föräras pliktskyldiga
            bisatser.
          </note>
          <note>
            Herr talman! Det är inga osynliga händer som har byggt vår orättvisa
            och ojämlika världsordning. Fattigdomen existerar bara därför
            att det finns de som tjänar på ojämlikheten och som blir ofantligt
            rika på orättvisorna.
          </note>
          <note>
            I förra veckan besökte jag koppargruvan Mopani i Zambia, som
            ägs av det schweiziska bolaget Glencore. Det är utan tvekan en
            framgångsrik verksamhet. Kopparpriset är just nu skyhögt, och
            lönsamheten är god. Men bara ett stenkast från smältverken och
            gruvschakten mötte jag zambier som levde i den djupaste fattigdom,
            vars hus höll på att rasa samman och som inte kunde betala räkningarna
            för el och vatten.
          </note>
          <note>
            Genom att fuska med bokföringen, genom att sälja kopparn till
            olika dotterbolag till alltför låga priser och genom transaktioner
            genom skatteparadis lyckas ägarna till Mopani blåsa den zambiska
            staten på 800 miljoner kronor i skatteintäkter varje år. Den så
            kallade kapitalflykten bara från denna enda koppargruva i Zambia
            motsvarar nästan fyra gånger om det samlade svenska biståndet
            till Zambia. Då kanske det inte är så konstigt att 8 miljoner
            zambier fortfarande lever i fattigdom.
          </note>
          <note>
            I Ghanas huvudstad Accra säljer Marta Luttgrodt öl som tillverkas
            av det multinationella företaget SAB Miller. Hon arbetar mer än
            tolv timmar varje dag för att försörja sina två barn. Hon berättar
            att det är svårt att få inkomsterna att gå ihop. Men de senaste
            två åren har Marta ensam betalt mer skatt i Ghana än det företag
            hon arbetar åt.
          </note>
          <note>
            Man vill inte gärna ge Centerpartiet fler idéer till deras idédebatt.
            Men faktum är att man i stora delar av världen har inte ens platt
            skatt. I stora delar av världen, i de fattigaste länderna, är
            det så att ju fattigare du är, desto mer skatt betalar du. Mopanigruvan
            och SAB Miller är inga isolerade exempel. Varje år förlorar världens
            fattigaste länder 1 000 miljarder kronor genom kapitalflykt. Det
            är mer än tre gånger så mycket som vi enligt Världsbanken skulle
            behöva för att minska barnadödligheten, stoppa spridningen av
            hiv och se till alla barn på det här jordklotet får gå i skolan.
          </note>
          <note>
            Tyvärr finns det också exempel på hur svenska företag bidrar
            till denna ekonomiska plundring av världens fattigaste. Jag tror
            att de flesta av oss som lyssnar på debatten eller befinner sig
            i denna kammare har ett klädesplagg från Hennes &amp; Mauritz, H&amp;M.
            På många av dem står det Made in Bangladesh. Det är ett av H&amp;M:s
            främsta inköpsländer. Men medan Hennes &amp; Mauritz gjorde 21 miljarder
            kronor i vinst 2010 betalade företaget sammanlagt 585 kronor i
            skatt i Bangladesh. Då kanske det inte är så förvånande att 20
            miljoner bangladeshier i dag inte har tillgång till rent dricksvatten.
          </note>
          <note>
            I stället för att ta krafttag mot denna ekonomiska plundring
            av världens fattigaste har den borgerliga regeringen öppnat upp
            för att biståndsmedel ska kunna kanaliseras genom skatteparadis
            som Jersey och Brittiska Jungfruöarna. Man har till och med genom
            det statliga riskkapitalbolaget Swedfund direkt investerat i företag
            som ägnar sig åt denna rovdrift och denna plundring av de fattigaste.
          </note>
          <note>
            Låt mig ge er ett exempel. Swedfund har investerat 90 miljoner
            kronor i företaget Pan African Energy, som utvinner fossilgas
            i Tanzania. Företaget har fört ut över 100 miljoner kronor i obeskattade
            vinster ur Tanzania till skatteparadis. Bara skattefusket från
            detta enskilda företag skulle ha räckt till att ge 175 000 tanzaniska
            barn utbildning under ett helt år. Och detta är ett företag som
            stöds med svenska skattemedel genom den biståndsbudget som Gunilla
            Carlsson administrerar.
          </note>
          <note>
            Utrikesministerns svar på detta stora och växande hinder för
            utveckling och fattigdomsbekämpning är att säga att man ska uppmärksamma
            företagens sociala ansvar. Det hjälper knappast människorna som
            bor utanför Mopanis koppargruva i Zambia, Marta Luttgrodt i Ghana
            eller barnen i Tanzania som i dag inte får utbildning.
          </note>
          <note>
            Regeringen står passiv inför plundringen av världens fattigaste
            länder och använder våra gemensamma skattemedel för att investera
            i företag som stjäl från världens fattigaste. Valet mellan att
            bekämpa fattigdomen och att backa upp dem som tjänar på dagens
            orättvisor verkar vara skrämmande enkelt för utrikesminister Carl
            Bildt.
          </note>
          <note>
            Herr talman! Vi har nu hört utrikesministern lägga ut texten
            om frihet, demokrati och mänskliga rättigheter. Men när retoriken
            ska omsättas i handling lyser engagemanget för de mänskliga rättigheterna
            med sin frånvaro. På inget enskilt område blir det så tydligt
            som i den borgerliga regeringens handelspolitik.
          </note>
          <note>
            Vänsterpartiet har bett riksdagens utredningstjänst att undersöka
            det svenska statliga stödet till investeringar och handel med
            Nordafrika och Mellanöstern. Bara under 2011 gick den statliga
            myndigheten Exportkreditnämnden, EKN, in och garanterade svensk
            handel och svenska affärer med Nordafrika och Mellanöstern för
            mer än 12 miljarder kronor.
          </note>
          <note>
            Samtidigt som de auktoritära regimerna i Syrien, Egypten och
            Jemen slog ned folkliga uppror gick en statlig myndighet in och
            stödde handel med dessa regimer. Att Israel bygger ut sina bosättningar
            är inget hinder för att även detta land ska stödjas med skattemedel
            och handel. Har svenska skattemedel också gått till att stödja
            handel med bosättningar? Det kan ingen svara på i dag; de uppgifterna
            är hemligstämplade. De svenska exportkrediterna till Bahrain fortsätter
            också trots att diktaturen i Bahrain har fängslat en svensk medborgare
            på grund av hans engagemang för demokrati och reformer i landet.
          </note>
          <note>
            Låt mig ge några ytterligare exempel. År 2011 utfärdade EKN garantier
            för 5 159 miljoner kronor till diktaturen i Saudiarabien. Samtidigt
            som regimen i Riyadh fängslade oppositionella och skickade in
            sin armé i Bahrain för att slå ned det folkliga upproret där fortsätter
            EKN att ge stöd till handel med detta land.
          </note>
          <note>
            Den enskilt största mottagaren av svenska exportkrediter i hela
            Nordafrika och Mellanöstern under den borgerliga regeringens tid
            vid makten är diktaturen i Iran. Mellan 2006 och 2012 utfärdade
            EKN garantier för affärer med regimen i Teheran för mer än 15
            miljarder kronor.
          </note>
          <note>
            Carl Bildt! Är det detta som utrikesministerns tal om stöd till
            vårt globaliserade näringsliv innebär att vi villkorslöst ska
            stödja företag som väljer att handla med några av vår tids värsta
            diktaturer? Varför har man använt 15 miljarder kronor av våra
            gemensamma skattepengar för att stödja handel med diktaturen i
            Iran? Och varför använder den borgerliga regeringen våra gemensamma
            skattemedel för att stödja handel med länder som fängslar svenska
            medborgare på politiska grunder?
          </note>
          <note>
            I denna smutsiga handelspolitik utmärker sig såklart vapenexporten.
            Aldrig förr i Sveriges historia har vårt land sålt så mycket vapen
            som under de senaste åren. Sverige är i dag en av världens tio
            främsta vapenexportörer. Sverige har exporterat vapen till krigförande
            stater, till diktaturer och till länder som kränker de mänskliga
            rättigheterna.
          </note>
          <note>
            Det är på få andra områden som klyftan mellan retorik och verklighet
            blir så stor som just när det kommer till vapenexporten. Återigen:
            En av de främsta köparna av svenska vapen är Saudiarabien. Bara
            under 2011 sålde Sverige vapen till Saudiarabien för 2 869 miljoner
            kronor. Då är det inte så konstigt att statsråd vägrar att kalla
            Saudiarabien för en diktatur och att man i dag förhalar en reformering
            av svensk krigsmateriellagstiftning.
          </note>
          <note>
            I en tid då Sverige genom sin vapenexport aktivt bidrar till
            den militära upprustningen i Mellanöstern kan det vara bra att
            påminna den borgerliga regeringen om att om vi hade tagit två
            och en halv dag av världens totala militärutgifter under hela
            detta år skulle det enligt FN ha räckt för att rädda livet på
            sex miljoner mammor och barn. Vapenexporten är bara ytterligare
            ett exempel på hur den borgerliga regeringen låter kortsiktiga
            ekonomiska egenintressen gå före arbetet för fattigdomsbekämpning,
            demokrati och mänskliga rättigheter.
          </note>
          <note>
            Herr talman! Vi är generationen som kan utrota fattigdomen. Det
            kommer att kräva enorma insatser inom en lång rad olika områden.
            Det kommer att kräva ett stopp för den kapitalflykt jag har talat
            om, det kommer att kräva rättvisa handelsregler och det kommer
            att kräva stärkta regelverk för vapenhandeln både här i Sverige
            och på global nivå. Det kommer också att kräva skuldavskrivningar
            av de fattigaste ländernas statsskulder, en klimatpolitik där
            de rikaste länderna och de multinationella företagen tar sitt
            ansvar, en reformering av Internationella valutafonden och Världsbanken
            och mer bistånd av högre kvalitet.
          </note>
          <note>
            I grunden krävs det en ny ekonomisk världsordning där vi omfördelar
            makt från nord till syd, från de rikaste till de fattigaste och
            från män till kvinnor. Det är ingen liten uppgift, men det är
            en uppgift som vi kan genomföra eftersom vi är generationen som
            kan utrota fattigdomen.
          </note>
          <note>
            Här går också den tydligaste politiska skiljelinjen i svensk
            utrikespolitik mellan oss som kämpar för en annan världsordning
            och dem som, med Carl Bildt i spetsen, kämpar för att upprätthålla
            denna i grunden orättvisa och ojämlika världsordning som vi lever
            i.
          </note>
          <note type="speaker">
            Anf. 7 Utrikesminister CARL BILDT (M):
          </note>
          <note>
            Herr talman! Jag ber att få tacka för det lilla beröm regeringen
            faktiskt fick på ett antal punkter. Det tillhör inte vanligheterna,
            det tillhör inte rutinen och det tillhör inte det som förväntas
            av oppositionen. Det sades faktiskt här och var ett antal vänliga
            saker om regeringen och svensk utrikespolitik. Vi tackar för det.
          </note>
          <note>
            Det kom också en och annan konstruktiv synpunkt, vilket jag tycker
            är värdefullt i den dialog som vi ska ha, men i övrigt var det
            en del kritiska undertoner i det som oppositionens företrädare
            hade att föra fram.
          </note>
          <note>
            Jag måste säga att Urban Ahlin inledde mycket djärvt när han
            tog upp Norden och närområdet. Han var för övrigt den enda som
            nämnde Norden och närområdet, och han gjorde det relativt en passant
            . Jag hade förväntat mig ett större engagemang för de viktiga
            uppgifter vi står inför i Norden, i Östersjöområdet och i Arktis
            från samtliga partier, men därav var rätt föga.
          </note>
          <note>
            Sedan kom han med en släng om historien i Nordiska rådet som
            var felaktig. Låt mig säga till Urban Ahlin att jag tror att jag
            under min politiskt verksamma tid har varit närvarande vid Nordiska
            rådets sessioner bra mycket längre än ett kvarts sekel, och inte
            ens med den starkaste av kikare har vi kunnat se Urban Ahlin i
            närheten av det nordiska samarbetet. Han har måhända prioriterat
            annat, men det gör att han kanske ska sätta sig på något mindre
            höga hästar när det gäller just detta. Närområdet är oerhört viktigt.
            Regeringen prioriterar det. Jag skulle önska att oppositionen
            gjorde det lite mer.
          </note>
          <note>
            Urban Ahlin talade en del om Förenta nationerna, och även där
            hade han nog läst lite fel. Om han hade lyssnat på min utrikesdeklaration
            hade han hört hur vi i den kanske allvarligaste fråga och den
            mest tragiska konflikt som vi i dag står inför, det vill säga
            tragedin i Syrien, finansierar FN, talar med FN och stöder FN.
            Vi har förväntningar på FN. Det ska också sägas att vi är besvikna
            på FN:s säkerhetsråd. Vi ser FN som avgörande för att få till
            stånd en lösning för Syriens folk. Vi är tydligare i stödet för
            FN än vad många andra är som kanske leker med andra möjligheter.
            Jag talar med FN-medlaren Lakhdar Brahimi med en mycket betydande
            frekvens, och vi utbyter synpunkter på vägen framåt. FN är oersättligt
            i den delen. Vi är också en av de allra största finansiärerna
            av detta.
          </note>
          <note>
            Sedan har Urban Ahlin rätt i att vi förlorade omröstningen om
            att komma in i FN:s råd för mänskliga rättigheter, och jag tror
            att Bodil också var inne på det. Man kan diskutera varför, men
            det är rätt lätt att se hur det gick till. Vi fick inte tillräckligt
            mycket stöd av världens diktaturer. Det är världens diktaturer
            som röstar, och de röstade inte på Sverige. Det kan man beklaga
            eller konstatera, men anledningen till att världens diktaturer
            inte ville rösta på Sverige var egentligen rätt solid från deras
            utgångspunkt. Vi har haft en för hög profil i frågor om mänskliga
            rättigheter, och det tyckte världens diktaturer inte var speciellt
            bra. Därför röstade de mot Sverige. Det var en förlust, men det
            var en förlust som var relativt hedrande i den delen. Jag vill
            gärna ge ett budskap: Vi kommer inte att tona ned vår profil vad
            gäller mänskliga rättigheter för att vinna den ena eller den andra
            omröstningen i FN. Våra värderingar är viktigare än att sitta
            med i ett eller annat organ. Det var en förlust. Det var beklagligt,
            men skälen var egentligen i grunden rätt hedrande för svensk utrikespolitik.
          </note>
          <note>
            Fredsinsatser, som Urban Ahlin också talade om, är viktiga. Vi
            ska fortsätta att delta i dem. Det gäller om de leds av FN, om
            de leds av EU eller om de leds av Nato. För oss är fredsinsatsen
            viktigare än den organisatoriska formen. Vi ska pröva dem efter
            deras egna meriter, men Sverige ska vara redo för insatser i den
            internationella fredens tjänst.
          </note>
          <note>
            Socialdemokraterna vill mindre än vi. De har föreslagit att vi
            ska skära ned bidraget till fredsinsatser med 300 miljoner kronor.
            300 miljoner kronor är mycket pengar. Det innebär att vi inte
            kan vara med i fredsinsatser i FN, Nato och EU. Det går bra att
            tala, Urban, men dina partikamrater lägger förmodligen själva
            konkreta förslag i riksdagen där ni skär ned än mindre. Ni vill
            ta de pengarna och ge till Gripen. Jag är för Gripen. Jag är för
            en politik där vi både har ett nationellt försvar med Gripen och
            deltar i internationella fredsinsatser. Förut ville Socialdemokraterna
            ta från försvaret och ge till internationella fredsinsatser. Nu
            har de gjort tvärtom. Nu tar de från internationella fredsinsatser
            för att finansiera Gripen, som de inte kan finansiera på något
            annat sätt.
          </note>
          <note>
            Var då ärlig här i talarstolen! Säg att du vill ha mer Gripen!
            Det är inte fel. Jag ska inte kritisera dig för det, men du tar
            pengarna från internationella fredsinsatser och internationell
            solidaritet.
          </note>
          <note>
            Vänsteroppositionen talade inte så mycket om EU. Den rödröda,
            den rödgröna och den halvröda oppositionen var ungefär lika tysta
            alla tre. Det gällde inte Julia Kronlid. Hon försökte, falskt,
            falskt, falskt, att klä sig i David Camerons kläder. Låt oss se
            vad David Cameron säger. Han talar varmt för varför den europeiska
            integrationen och Europeiska unionen är nödvändig. Han talar varmt
            för att Storbritannien ska vara med.
          </note>
          <note>
            Om Hans Linde hade sökt sig mot våra hemtrakter någon gång hade
            också han upptäckt Europa och upptäckt att Vänsterpartiet vill
            att vi ska gå ur EU. Den här LindeKronlid-koalitionen i riksdagen
            vill ju att Sverige ska gå ur det europeiska samarbetet helt och
            hållet. Det är en farlig politik för Sverige och en farlig politik
            för Europa. Det finns anledning att vi tar itu med den typen av
            tendenser.
          </note>
          <note>
            Det europeiska samarbetet är av avgörande betydelse för Europas
            fred, för Sveriges säkerhet och för vårt ekonomiska välbefinnande.
            Därmed är en av våra viktigaste utrikespolitiska uppgifter att
            se till att detta samarbete blir bättre, starkare och mer enat.
            Jag är besviken på att den rödröda, den halvröda och den rödgröna
            oppositionen inte hade någonting att säga om dessa centrala delar
            av Sveriges utrikespolitik.
          </note>
          <note>
            Sverigedemokraterna är tydliga. De vill att Sverige ska gå ur.
            Låt oss vara tydliga med vad detta innebär. Vi vet sedan tidigare
            att Sverigedemokraterna vill hålla världen utanför Sverige. Det
            är en värld som har gett Sverige mycket och berikat vårt samhälle
            i alla tänkbara hänseenden. De vill också hålla Sverige utanför
            världen. De vill att svenska killar och tjejer, män och kvinnor
            ska ha mindre möjligheter i Europa och världen. De vill att murar
            ska byggas, att hinder ska resas och att vi inte ska studera,
            resa, handla och verka ute i världen. Det är konsekvensen av den
            politik med murar gentemot omvärlden som de vill ha. Det handlar
            inte bara om att hålla världen utanför Sverige utan också om att
            hålla Sverige utanför världen.
          </note>
          <note>
            Hans Lindes parti har samma politik, men det hedervärda som kan
            sägas om honom är att han höll sig i Zambia och höll sig borta
            från farligare delar av utrikespolitiken.
          </note>
          <note>
            Vi vill ha en aktiv utrikespolitik i närområdet, i Europa och
            i världen.
          </note>
          <note type="speaker">
            Anf. 8 URBAN AHLIN (S):
          </note>
          <note>
            Herr talman! Mycket ska man höra innan öronen trillar av. I dag
            sitter borgerliga ledamöter i riksdagens kammare och applåderar
            förluster för den svenska utrikespolitiken. Det är ganska fascinerande.
            Carl Bildt, som är utrikesminister, erkänner att det var en förlust
            att Sverige inte blev invalt i FN:s råd för mänskliga rättigheter.
            Men det var en ärofull förlust, menar han, och så kommer det applåder
            från bänkarna. Så lågt har svensk utrikespolitik nu sjunkit att
            vi applåderar när vi har gjort förluster. Sanningen är, som jag
            sade i mitt inledningstal, att man förlorar en sådan omröstning
            för att man startar kampanjen för sent och för att man inte visar
            tillräckligt engagemang för Förenta nationerna.
          </note>
          <note>
            Det enkla skälet till att jag tog upp det här var att regeringen
            i budgetpropositionen för 2012 meddelade riksdagen att Sverige
            avser att söka medlemskap i FN:s säkerhetsråd för 2017. Sedan
            dess har det varit dödstyst. Då misstänker vi från socialdemokratisk
            sida att regeringen är strykrädd och rädd för att det dåliga engagemang
            som man har i Förenta nationerna kommer att leda till ytterligare
            en pinsam förlust, och ni borgerliga ledamöter får förbereda er
            för att ännu en gång applådera en ärofull förlust.
          </note>
          <note>
            Det är dags att ta på sig ledartröjan, jobba i Förenta nationerna
            och därmed visa engagemang och säga att vi vill vara med i FN:s
            säkerhetsråd.
          </note>
          <note>
            När det gäller Gripen och de internationella insatserna är det
            rätt som Carl Bildt säger. Vi socialdemokrater har för det här
            budgetåret föreslagit att man skulle ta 300 miljoner från anslaget
            som går till internationella insatser för att den vägen finansiera
            JAS. Så är det. Varför? Jo, därför att vi är helt medvetna om
            att regeringen bluffar. Man har inte finansierat JAS-köpet. Vi
            vill vara seriösa och visa på att det måste till en finansiering.
          </note>
          <note>
            Varför kan vi då ta de 300 miljonerna? Det är inte som Carl Bildt
            säger att vi vill tona ned de internationella ansträngningarna,
            utan det beror på att det förra året var ett stort överskott på
            det här kontot. Vi vet efter att ha talat med Försvarsmakten och
            också med Regeringskansliet om vad det finns för planer för internationella
            insatser att det går att ta bort 300 miljoner därifrån det året.
            Det är inte en långsiktig neddragning, utan det var det året som
            vi ville göra besparingar för att klara av detta. Det var alltså
            en engångsinsats för att vi såg att det fanns en möjlighet till
            det. Carl Bildt kan alltså vara helt lugn. Vi står upp för de
            internationella fredsinsatserna.
          </note>
          <note>
            Min fråga till dig handlade om när vi ska vara med i en FN-ledd
            operation. Det är klart att krisen avgör om vi ska vara med i
            en EU-insats, en Natoinsats eller en FN-insats, men vi är lite
            misstänksamma nu när man under en hel period med flera regeringar
            med borgerligt märke inte en enda gång har lyckats svara ja på
            FN:s begäran. Då säger jag bara att nästa operation vill vi se
            ledd av Förenta nationerna. Vi tror att det är väsentligt också
            för att öka den svenska närvaron i Förenta nationerna.
          </note>
          <note>
            Utrikesministern har haft med sig Ewa Björling, och utrikesministern
            talade i sin utrikesdeklaration om Business Sweden och om hur
            viktigt det är att vi nu ska vara aktiva ute i världen.
          </note>
          <note>
            I Davos satt statsminister Fredrik Reinfeldt i en panel och talade
            om industrijobben, och så sade han att industrijobben i Sverige
            är basically gone. Över 600 000 är anställda i industrin i Sverige.
            Flera hundratusen till är anställda i tjänstesektorn, som är helt
            beroende av industrin. 1 700 miljarder uppgår den svenska exporten
            till. Ungefär 1 300 miljarder av dem kommer från varuexport som
            i dag produceras av industriarbetare någonstans i detta land.
            Vi har en statsminister som säger att de är basically gone.
          </note>
          <note>
            Sanningen är att den här regeringen anslår mindre pengar på exportfrämjande
            för varje år. Vi socialdemokrater har i våra budgetförslag lagt
            in ytterligare resurser för att vi ska stärka svenska företags
            konkurrenskraft ute på den globala marknaden. Vi gjorde till och
            med en uppgörelse förra året med regeringen och räddade ambassader
            i Hanoi och Kuala Lumpur i det snabbt växande Asien. Vi gjorde
            en speciellt riktad satsning mot små och medelstora företag för
            att de ska våga sig ut på exportmarknaden.
          </note>
          <note>
            Det är vi socialdemokrater som är medvetna om att det finns en
            stor industriell sektor i det här landet som vi är otroligt beroende
            av. Det är där vi tjänar våra pengar. Det är den varuexport som
            vi lever på. Men vi har en statsminister som säger: Its basically
            gone. Det kan inte vara lätt att vara handelsminister, även om
            utrikesministern i deklarationen försöker att få det till att
            vi gör fantastiska satsningar på detta. Sanningen är väl att det
            är stödet till svensk industri som är basically gone.
          </note>
          <note>
            Jag hade frågor till Carl Bildt om det som många undrar över
            och som journalister har ställt frågor om innan jag gick in i
            den här kammaren. Det är naturligtvis regeringens splittring om
            försvarspolitik och säkerhetspolitik. Vi har en statsminister
            som inte tar ansvar för de beslut som den här regeringen har drivit
            igenom. Vi har en utmattad försvarsledning, eftersom den har att
            hantera ett personalförsörjningssystem som inte fungerar, ett
            materielberg som kostar enorma pengar och ett JAS-plan som inte
            är finansierat fullt ut. I stället för att ta ansvar säger statsministern
            att försvaret är ett särintresse.
          </note>
          <note>
            Min fråga i debatten till dig, Carl Bildt, var: Håller utrikesministern
            med om att det svenska försvaret är ett särintresse?
          </note>
          <note type="speaker">
            Anf. 9 BODIL CEBALLOS (MP):
          </note>
          <note>
            Herr talman! Vi instämmer i att utvecklingen kring Medelhavet
            oroar. Den arabiska våren har passerat både sommar och höst, och
            det känns nu rätt mycket som vinter. Inte minst gäller det Syrien,
            där en lösning är svår att skönja i närtid och där världssamfundet
            stått handlingsförlamat i flera år dels på grund av veton i säkerhetsrådet,
            dels på grund av den interna splittring som finns i oppositionen
            i Syrien.
          </note>
          <note>
            Jag lider med alla de civila som förlorat nära och kära, som
            tvingats på flykt och som förlorat sina hem och sin försörjning.
            Sverige kan och ska ta sitt ansvar för att bistå familjer på flykt,
            både dem som lyckas ta sig ända hit och dem som finns i flyktingläger
            i närliggande länder eller är internflyktingar.
          </note>
          <note>
            Vi ska också i den mån vi kan bistå närliggande länder att klara
            den ansträngda situation som det med nödvändighet innebär att
            härbärgera hundratusentals flyktingar som kommer på kort tid och
            för att förebygga att konflikten spiller över till länderna i
            fråga. Jag oroar mig särskilt för situationen i Libanon, där man
            tagit ett stort ansvar för att hjälpa sina grannar men där risken
            att konflikten sprider sig kanske är störst. Det behövs oceaner
            av humanitärt stöd till de drabbade av inbördeskriget i Syrien
            och system för att fördela det till de behövande.
          </note>
          <note>
            Herr talman! Carl Bildt efterlyser att vi talar om Europa, och
            det är precis vad jag tänker göra nu.
          </note>
          <note>
            Carl Bildt och några av hans kolleger vill uppdra till tankesmedjor
            att utmejsla ett förslag till en europeisk global strategi. Ur
            demokratisk synvinkel har jag svårt att förstå varför ett sådant
            uppdrag går till tankesmedjor. Ni kan kanske testa med förankring
            på Facebook och Twitter sedan också.
          </note>
          <note>
            Jag brukar sällan tala om EU och Europa i den utrikespolitiska
            debatten, men just nu händer det väldigt mycket som kan få stora
            konsekvenser för EU-samarbetet som sådant, så det är svårt att
            låta bli. Jag tänker både på den ekonomiska krisen och på de tecken
            på splittring som vi ser utkristallisera sig på flera håll i unionen.
            I skuggan av den ekonomiska krisen pågår nämligen en helt annan
            politisk process i Europa. Jag tänker bland annat på splittringen
            i Belgien som lett till att landet har ständiga problem att bilda
            regeringar. I Skottland ska det genomföras en folkomröstning om
            självständighet 2014, och i Storbritannien ska de eventuellt rösta
            om fortsatt EU-medlemskap.
          </note>
          <note>
            Det konservativa brittiska regeringspartiet väljer att använda
            sig av demokratins verktyg för att ta reda på vad medborgarna
            faktiskt vill inför framtiden. Även Falklandsöarna ska få rösta
            om huruvida de vill vara kvar som del av Storbritannien eller
            höra till Argentina.
          </note>
          <note>
            Den senaste i raden av regioner med en uttalad ambition att bilda
            en egen stat är Katalonien. Där svarar den spanska, också konservativa,
            regeringen med att säga tvärnej till folkomröstning och med beskedet
            att de kommer att hindra katalanerna från att vara kvar i EU.
            Det här är exempel på två av Moderaternas systerpartier, och de
            har diametralt olika utgångspunkter.
          </note>
          <note>
            Jag besökte i förra veckan Barcelona för att på plats bilda mig
            en uppfattning om hur människor tänker och känner inför den situation
            Spanien och Katalonien befinner sig i i dag. Jag talade med både
            den katalanske vicepresidenten Francesc Homs och de grönas ledare
            Joan Herrera, förutom att tala med vänner och folk på gatan.
          </note>
          <note>
            Det katalanska parlamentet antog en deklaration om självständighet
            och rätt till självbestämmande den 23 januari i år. En folkomröstning
            är målet. Katalanernas strävan efter självständighet bottnar inte
            i den ekonomiska krisen. Den handlar i princip om kulturella och
            demokratiska rättigheter. Katalanernas ambition har alltid varit
            att Katalonien ska vara ett eget land. Spanien har dock hittills
            under århundradena slagit ned alla sådana försök med militära
            medel.
          </note>
          <note>
            Till skillnad från sina brittiska konservativa kolleger har den
            spanska konservativa regeringens svar på katalanernas anspråk
            varit det motsatta. Först kom generalernas vapenskrammel under
            hösten med uttalanden om militär intervention. Sedan kom statens
            krav på ökad spanjorifiering av katalanerna med bland annat begränsningar
            av rätten att använda det egna språket, och i går röstade den
            spanska kongressen för att påbörja en process för att tvinga katalanerna
            att åter tillåta tjurfäktning. Något mer kontraproduktivt kan
            man knappast tänka sig.
          </note>
          <note>
            Regeringen inbjuder inte till dialog, och frågan är om dialog
            ens längre är möjlig. Katalanerna, men också många inflyttade
            från Spanien, har tröttnat på att tala med den som inte lyssnar.
          </note>
          <note>
            Herr talman! Delar av Europa är i dag hårt drabbade av den ekonomiska
            krisen och av hög arbetslöshet. I till exempel Spanien är ungdomsarbetslösheten
            över 50 procent, och fastigheter reas ut. Ändå var det inte länge
            sedan den spanska ekonomin höjdes till skyarna som det ekonomiska
            undret. Tillväxten var hög, och det fanns inga direkta orosmoln
            i horisonten. Nu är det den svenska ekonomin som höjs till skyarna,
            senast i tidningen Economist, det trots att vi också i Sverige
            ser en stigande arbetslöshet; bland ungdomar är den uppemot 25
            procent. Sverige har, precis som Spanien före krisen, en hög privat
            utlåning. Det kan bli upp som en sol och ned som en pannkaka även
            här om vi inte aktar oss.
          </note>
          <note>
            I ett Europa som fortsätter att ha dagens höga arbetslöshet kommer
            vi att se fortsatt växande klyftor och social oro. När människor
            känner sig djupt svikna av de traditionella politiska partiernas
            löften är steget inte långt till att rösta på nya och slagfärdiga
            budskap. Det är budskap som ofta förs fram av högerpopulistiska
            och rasistiska partier runt om i Europa, med krav på högre murar
            mot omvärlden och mindre bistånd, detta i kombination med militär
            upprustning. Det är en utveckling som utan tvekan leder till försämrade
            relationer med våra grannar och därmed en osäkrare kontinent att
            leva på.
          </note>
          <note>
            Vi tror inte att hopplöshet och utanförskap bryts med ytterligare
            ekonomiska åtstramningsprogram. Det krävs en jobbpolitik som använder
            den ekonomiska krisen som språngbräda för investeringar i den
            nödvändiga gröna omställningen av våra samhällen. Vi beslutsfattare
            i alla länder har ett ansvar att erbjuda våra medborgare en framtid.
            I grunden bygger vi säkra samhällen genom att förebygga social
            oro och upprätthålla en god ekonomi.
          </note>
          <note type="speaker">
            Anf. 10 JULIA KRONLID (SD):
          </note>
          <note>
            Herr talman! Jag vill börja med att tacka utrikesminister Carl
            Bildt för den fina komplimangen att Sverigedemokraterna är tydliga
            med sin EU-politik. Däremot tycker jag att det är beklagligt att
            än en gång få höra hur förespråkare för en överstatlig union,
            som är på väg att bli en federal stat, kommer med bisarra anklagelser
            bara för att man riktar kritik mot utvecklingen inom EU. Hur ska
            vi då kunna ha en konstruktiv debatt om EU?
          </note>
          <note>
            Ja, vi har påtalat att vi vill gå ur EU i den form den har i
            dag. Till skillnad från vad Carl Bildt påstår är vi dock för ett
            mellanstatligt samarbete såsom det var när det hela startade.
            Kan vi omförhandla medlemskapet till något som vi kan skriva under
            på är det naturligtvis det vi förespråkar. Alla andra bisarra
            anklagelser från utrikesministern kan jag inte ens bemöta.
          </note>
          <note>
            Herr talman! Låt mig säga något om Syrien. Det som började med
            fredliga protester i Syrien har utvecklats till ett fullskaligt
            inbördeskrig där situationen förvärras för var dag som går. FN
            räknar med att ca 30 000 har dödats, men antalet kan också vara
            ännu större. Även om det i nuläget inte finns något annat alternativ
            än att Asad måste avgå måste krav också ställas på oppositionen
            att samla sig och bli tydligare med sina intentioner.
          </note>
          <note>
            Det är till exempel beklagligt att den kristna gruppen är underrepresenterad
            i Syriens nationella råd. Vi anser därför att Sverige inom EU
            tydligare bör framhålla krav på att ett framtida Syrien även garanterar
            kristnas trygghet och säkerhet. I tidningen Världen idag står
            det till exempel om 25 000 kristna som är belägrade av rebeller
            i staden Hasaka, där invånarna svälter och dör långsamt.
          </note>
          <note>
            I Syriens stridigheter har allvarliga krigsbrott begåtts. Som
            vi hört tidigare i dagens debatt har samtliga EU-länder utom Sverige
            undertecknat ett brev till FN:s säkerhetsråd om att krigsförbrytare
            ska ställas inför rätta i Internationella brottmålsdomstolen.
            Anledningarna till att Sverige står utanför detta har varit något
            otydliga och vaga, bland annat att det är dålig tajmning och ett
            slag i luften. Dessutom verkar Alliansen inte ens vara överens
            i frågan. Att tro att Asad kommer att vara mer förhandlingsvillig
            för att Sverige väljer att stå utanför tror jag knappast är rimligt.
            Jag anser att Sverige alltid bör vara tydligt med att de som begår
            krigsbrott ska ställas inför rätta.
          </note>
          <note>
            Gällande Syrien finns stora humanitära behov. Mer än två och
            en halv miljon människor är i behov av humanitär hjälp, och omkring
            700 000 har flytt striderna för att söka hjälp i Syriens grannländer.
            Det är oerhört viktigt att Sverige ger sitt stöd bland annat till
            UNHCR för att de ska kunna erbjuda den hjälp som behövs till dessa
            flyktingar. Sverigedemokraterna har i sin höstbudget föreslagit
            en ökning till UNHCR med 1 miljard mer än vad regeringen föreslår.
          </note>
          <note>
            Herr talman! Den senaste utvecklingen i Mali, där norra delen
            sedan våren 2012 har kontrollerats av väpnade extrema islamister
            och terroriströrelser, har varit och är mycket oroande. Att en
            grupp officerare från Malis armé dessutom genomfört en statskupp
            riktad mot den demokratiskt valde presidenten har förvärrat situationen
            ytterligare. Även om militärjuntan har gått med på att överlämna
            makten till en civil övergångsregering är det politiska läget
            fortfarande instabilt, och militärens inblandning i politiken
            fortgår.
          </note>
          <note>
            EU, däribland Sverige, ska nu gå in med utbildningsinsatser till
            den maliska armén. Jag ifrågasätter inte behovet av att stoppa
            extrema väpnade islamister, men jag ifrågasätter om det är lämpligt
            att på detta sätt stödja och ge legitimitet till en regering som
            varken är demokratiskt vald eller helt civilt styrd och där respekten
            för demokratiska spelregler och mänskliga rättigheter är osäker.
            Jag ifrågasätter också att Sveriges regering efter år av nedrustning
            av vårt svenska försvar, till den grad att vi bara kan stå emot
            ett anfall i en vecka, samtidigt förväntar sig att vi ska ha kapacitet
            att delta i olika insatser i andra länder.
          </note>
          <note>
            Mot denna bakgrund är Sverigedemokraternas hållning att insatser
            och stöd för att stävja konflikten i Mali i så stor utsträckning
            som möjligt behöver gå genom regionala aktörer. Konflikterna i
            området är till stor del regionala, och det krävs en regional
            lösning.
          </note>
          <note>
            Herr talman! En fråga som alltför mycket hamnar i skymundan i
            Sveriges utrikespolitik anser jag är den grova och allvarliga
            förföljelsen av kristna som pågår runt om i världen. Varje år
            dödas runt 100 000 människor på grund av att de är kristna, vilket
            är en människa ungefär var femte minut. I till exempel Nordkorea
            beräknas att 50 000 till 70 000 människor hålls i fångläger liknande
            nazitidens fruktansvärda koncentrationsläger. De kristna hålls
            där isolerade och berövas all mänsklig värdighet. För att bli
            skickad dit eller dödad kan det räcka med att äga en bibel.
          </note>
          <note>
            I Pakistan kan till och med barn bli arresterade för hädelse.
            I Nigeria har terroristgruppen Boko Haram utfört bombdåd mot kristna.
            I Irak pågår en etnisk rensning av kristna. Därför bör regeringen
            intensifiera sina ansträngningar och tydligare visa sitt stöd
            för utsatta kristna bland annat genom att fästa världssamfundets
            uppmärksamhet på förföljda kristnas utsatta situation.
          </note>
          <note type="speaker">
            Anf. 11 HANS LINDE (V):
          </note>
          <note>
            Herr talman! Låt mig påminna om att under den tid som Carl Bildt
            läste upp sin utrikespolitiska deklaration dog 30 kvinnor runt
            om i världen. De dog i samband med missfall för att de inte fick
            den läkarvård de behövde. De dog i samband med förlossning för
            att de inte fick den sjukvård som hade kunnat rädda deras liv.
            De dog i samband med en illegal abort. Men Carl Bildt kritiserar
            mig för att jag talar om dessa kvinnor. Han tycker att jag i stället
            borde tala om fiberoptiska kablar i Östersjön och situationen
            på Spetsbergen. Tack, Carl Bildt, för att du så tydligt klargör
            skillnaden mellan oss två när det kommer till politiska prioriteringar
            i utrikespolitiken!
          </note>
          <note>
            Jag skäms inte, och jag kommer aldrig att be om ursäkt i denna
            kammare för att jag tycker att den viktigaste utrikespolitiska
            frågan i dag är att bekämpa fattigdomen, mödra- och barnadödligheten
            och hungern på detta jordklot. Då blir det kanske också ganska
            logiskt att jag pratar om de människor som drabbas av hungern,
            fattigdomen och barnadödligheten och som jag har mött runt om
            på jordklotet i stället för att prata om utvecklingen i Tromsö
            och på Fyn.
          </note>
          <note>
            Jag noterar att utrikesministern helt struntade i att svara på
            de frågor jag ställde. I stället ägnade han sin tid åt tjafs och
            olika typer av tjuvnyp. Inte med ett kommatecken berörde utrikesministern
            det faktum att den borgerliga regeringen har bidragit till att
            svenska skattemedel har gått till att investera i företag som
            plundrar de fattigaste länderna på deras råvaror och skatteinkomster.
            Inte med ett kommatecken berörde Carl Bildt detta faktum, trots
            att vi vet att det är en av huvudförklaringarna till att vi inte
            når millenniemålen och till att förutsättningarna för fattigdomsbekämpning
            och kamp mot hunger och för jämställdhet slås sönder.
          </note>
          <note>
            Inte heller berörde Carl Bildt med ett kommatecken det faktum
            att man under den borgerliga regeringens tid vid makten genom
            Exportkreditnämnden avsatt 15 miljarder kronor för att garantera
            affärer med diktaturen i Iran. Jag begär inte att Carl Bildt ska
            kunna svara på varje fråga i varje detalj. Men nu sitter handelsministern
            två stolar bort. Handelsministern kan väl skicka en liten lapp
            och informera utrikesministern om hur det kommer sig att man pumpar
            in svenska skattemedel i handeln med Iran. Låt mig förklara vad
            dessa krediter innebär! De innebär att regimen i Teheran kan köpa
            svenska varor men sedan strunta i att betala och skicka fakturan
            till de svenska skattebetalarna. Är det ett bra sätt att stödja
            kampen för demokrati och frihet i Iran? Jag tror knappast det.
          </note>
          <note>
            Sedan försöker Carl Bildt få den här debatten att bli en tävling
            om vem som ska säga ordet Norden flest gånger. Jag tror att detta
            nyvaknade intresse och engagemang för Norden och Arktis väcker
            viss förvåning, framför allt i våra nordiska grannländer.
          </note>
          <note>
            Jag noterar också att Carl Bildt i sitt inlägg egentligen inte
            svarar på en av de centrala frågor som Urban Ahlin lyfte fram
            här tidigare, nämligen den om engagemanget i FN. Nu har Sverige
            en konkret möjlighet att kandidera till FN:s säkerhetsråd 2017.
            Det var tur, så att säga. Vi skulle egentligen ha behövt sätta
            i gång kampanjen redan nu för att ha en rimlig chans att kunna
            kandidera. Om vi vill sitta i säkerhetsrådet 2017 behöver vi nu
            tydliggöra att vi kandiderar, dra i gång en tydlig kampanj, tillsätta
            ett sekretariat och presentera en tydlig vision för vad vi vill
            i säkerhetsrådet. Men ingenting av detta händer just nu i den
            borgerliga regeringen.
          </note>
          <note>
            Jag tycker att det nu är dags för Carl Bildt att lämna tydliga
            besked i den här frågan. Avser den borgerliga regeringen att kandidera
            till FN:s säkerhetsråd 2017? När sjösätts kampanjen? När presenteras
            visionen?
          </note>
          <note>
            I stället för att prata om denna helt centrala fråga i svensk
            utrikespolitik står Carl Bildt och berömmer sig för att man inte
            blev inröstad i MR-rådet, med motiveringen att det var en massa
            diktaturer som inte röstade på Sverige. Jag kan påminna Carl Bildt
            om att en majoritet i FN i dag inte är diktaturer. Det var också
            en rad demokratier som inte valde att rösta på Sverige i omröstningen
            till MR-rådet. Det är väl ändå lite talande för regeringens politik
            gentemot FN att man inte väljer att kandidera. Det är detta det
            handlar om. Man är för rädd för att förlora igen när det gäller
            arbetet i säkerhetsrådet.
          </note>
          <note>
            Herr talman! Jag måste trots allt säga att jag ofta under de
            sex år jag har suttit i utrikesutskottet och haft möjlighet att
            resa runt i världen slagits av vilken positiv bild människor har
            runt om på jordklotet av vårt land. Man har en positiv bild av
            Sverige för att vi har stått upp mot orättvisor och kolonialism,
            för att vårt land många gånger tagit täten i arbetet för nedrustning
            och fred och för att vårt land varit en fristad för många av dem
            som flytt undan förtryck och krig. Det är ett resultat av att
            vi i vårt land har haft en stark freds- och solidaritetsrörelse.
            Människor i det här landet har gått samman och satt avtryck i
            utrikespolitiken. Man förhindrade att Sverige fick en atombomb
            på 50-talet och såg till att Sverige stod upp mot Vietnamkriget
            på 70-talet, och Sverige spelade en avgörande roll i befrielsen
            av södra Afrika på 80-talet.
          </note>
          <note>
            Men jag måste också erkänna att jag inte bara möter detta beröm
            av Sverige och denna positiva bild av vårt land. Jag möter också
            parlamentariker i Chile, folkrörelser i södra Afrika, småbönder
            i Nicaragua och även hör nu, Carl Bildt politiska företrädare
            för våra nordiska grannländer som undrar vart den svenska rösten
            har tagit vägen. Var finns Sverige i dag i de centrala utmaningarna
            och i kampen mot orättvisorna? Svaret är att vi diskuterar fiberoptiska
            kablar i Östersjön.
          </note>
          <note type="speaker">
            Anf. 12 FREDRIK MALM (FP):
          </note>
          <note>
            Herr talman! Över 60 000 personer har dödats i inbördeskriget
            i Syrien. Landet slits sakta men säkert i stycken. Närmare 800
            000 syrier är nu registrerade flyktingar, i huvudsak i grannländerna
            men också i Sverige och andra EU-länder. Därtill finns hundratusentals
            människor kvar i Syrien utan att kunna bo i sina hem. Det finns
            egentligen inga tecken på att striderna kommer att avta. Omvärlden
            är oenig, och några av världens mest destruktiva regimer är djupt
            inbegripna i händelserna i landet. I Syrien sammanfattas hela
            Mellanösternregionen på ett och samma ställe: en diktatorisk regim
            sedan decennier tillbaka, etnisk och religiös mångfald, konflikten
            mellan sunniislam och shiaislam, den kurdiska frågan, en ekonomi
            i bedrövligt skick och en ung befolkning vars likgiltighet har
            förbytts i raseri.
          </note>
          <note>
            Herr talman! Våra slutsatser rörande Syrien bör vara följande:
            Vi måste välkomna varje försök som görs till att nå fred. Givetvis
            förutsätter det att Bashar al-Asad avgår från makten och att alla
            grupper, inte minst alawiter, kristna och kurder, får sina rättigheter
            skyddade i framtiden. Vi måste agera för att samtal om Syrien
            ska handla just om Syrien. Det är inte rimligt att frågor som
            rör andra konflikter förs in i sådana samtal. Redan i dag är det
            alldeles för många aktörer som agerar i Syrien för att uppnå mål
            någon annanstans. Vi måste vara medvetna om att flyktingfrågan
            inte är temporär utan permanent. Det betyder att det kommer att
            behövas massiva insatser under lång tid framöver, främst till
            grannländerna och till FN-organet UNHCR. Sverige har agerat för
            mer humanitärt stöd. Vi har anslagit ytterligare medel, vilket
            också har nämnts i utrikesdeklarationen.
          </note>
          <note>
            Herr talman! Utvecklingen i Ryssland inger oro. Det handlar såväl
            om lagar mot HBT-personer och andra människorättsövergrepp i Ryssland
            som om upprustning och en alltmer nationalistisk retorik. Denna
            utveckling måste också reflekteras i framtida svenska analyser
            och inriktningsbeslut för vår egen försvarsmakt och vår egen försvarsförmåga.
            Kombinationen av rysk upprustning och amerikansk omorientering
            från Europa mot östra Asien kommer att ställa höga krav på EU-länderna
            att klara vår egen säkerhet. Vi behöver fördjupa vårt samarbete.
            Vi behöver bli effektivare. Vi behöver kunna möta säkerhetspolitiska
            hot i bredare mening, men också genomföra större satsningar på
            försvaret här hemma. Vi i Folkpartiet har därför deklarerat att
            vi vill se höjda försvarsanslag i nästa försvarsbeslut. Därtill
            är det nödvändigt med ett svenskt medlemskap i Atlantpakten och
            Nato.
          </note>
          <note>
            Herr talman! I går bekräftade Nordkorea att landet genomfört
            ett tredje kärnvapenprov. Det är en handling som kommer att isolera
            landet ytterligare snarare än att bana väg för konstruktiva förhandlingar.
            Samtidigt tvingas den fria världen att sysselsätta sig med en
            annan aggressiv diktatur med atomambitioner, nämligen Iran. Det
            är mycket allvarligt när världens farligaste regimer söker beväpna
            sig med världens farligaste vapen. Omvärldens agerande måste vara
            tydligt och resolut. Risken är annars att vi får se en ny rustningsspiral
            och att icke-spridningsdoktrinen välter över bord.
          </note>
          <note>
            Herr talman! Den europeiska utrikestjänsten har ännu inte växt
            i kostymen. Samarbetet inom utrikes- och säkerhetspolitiken behöver
            fördjupas. Europeiska unionen måste förmå spela en mer aktiv roll
            i det södra och östra grannskapet. EU måste stå upp för viktiga
            liberala värden: mänskliga rättigheter, kvinnors rättigheter,
            yttrandefrihet, religionsfrihet och andra fundamentala värden
            för demokratin. Det finns en risk att EU:s så kallade mjuka makt
            försvagas till följd av den ekonomiska krisen.
          </note>
          <note>
            Vi ser också oroväckande tendenser i medlemsstater i EU, till
            exempel i Ungern, att pressfriheten urholkas, att antisemitismen
            växer och att romer förföljs. Det är viktigt att det finns en
            övervakningsmekanism i Europeiska unionen, att de mänskliga rättigheterna
            respekteras i medlemsstaterna. Om vi inte själva respekterar människorättens
            grundläggande principer blir det svårare att kräva att också andra
            ska göra det.
          </note>
          <note>
            Fru talman! Jag kan inte undandra mig att ändå kommentera något
            av den debatt som har förts här i kammaren före mitt anförande.
            Jag lyssnar på oppositionens företrädare. Det är många fina ord,
            och det är stundtals ett högt tonläge. Man talar om demokrati,
            fred och solidaritet. Men, fru talman, det är falsk varudeklaration.
            De rödgrönas utrikespolitik är som fryst lasagne. Det är en fin
            bild på utsidan men innehållet är okänt. Det är en hästhandlarpolitik
            där ingen väljare vet vad man får och där de rödgröna travar i
            väg från avgörande framtidsfrågor.
          </note>
          <note>
            Socialdemokraterna talar om Nordkoreas kärnvapentest men nämner
            inte att man själv har gått till val på att USA ska avveckla sina
            militärbaser. Man nämner inte detta och vilken signal det sänder
            till Seoul.
          </note>
          <note>
            Miljöpartiet talar om fred och förtryckta folk men vill avveckla
            försvaret och uppenbarligen rädda världen med hjälp av friår och
            obesprutad välvilja.
          </note>
          <note>
            Fru talman! Detta är inte vad världens fattiga önskar sig.
          </note>
          <note>
            I detta anförande instämde Christer Winbäck (FP).
          </note>
          <note type="speaker">
            Anf. 13 KERSTIN LUNDGREN (C):
          </note>
          <note>
            Fru talman! Centerpartiets Sverige är en ledande kraft för social,
            ekonomisk och ekologiskt hållbar utveckling i EU, Europa och vår
            värld. Sverige ska medverka till att människor får redskap till
            förändring, frihet och försoning, medverka till mer hållbara globala
            ekonomiska regelverk, medverka till ansvarsfulla miljö- och klimatinsatser.
            Så bygger vi långsiktig säkerhet tillsammans med andra.
          </note>
          <note>
            Sveriges säkerhetspolitiska linje ligger fast. Vi är inte medlemmar
            i någon militär allians men bygger säkerhet tillsammans med andra,
            särskilt i Norden, i EU och även inom ramen för FN och det mandat
            som det ger för samverkan. Sveriges utrikes- och säkerhetspolitik
            ska präglas av solidaritet såväl i närmiljön som långt borta.
          </note>
          <note>
            Centerpartiet strävar till att Sveriges röst ska göra skillnad
            i ord och handling, vara en tydlig aktör för mänskliga rättigheter
            i internationell rätt och hållbar utveckling. Det må gälla i Arktis
            för att skydda urbefolkningens rätt eller känslig havsmiljö. Det
            må gälla hbtq-personers rätt i till exempel Ryssland. Det må gälla
            att anklagade för brott mot mänskligheten ställs inför rätta,
            att Internationella brottmålsdomstolens roll inte undergrävs utan
            stärks. Det må gälla att i handling bidra till att utrota fattigdomen,
            trygga livsmedelsförsörjningen och kraftfullt möta klimathotet.
          </note>
          <note>
            För två år sedan rullade den arabiska våren från land till land.
            Förtryckare störtades, hoppet om förändring spirade. Alla vet
            vi att gamla strukturer är långlivade, att förändring tar tid.
            Sverige och EU ska långsiktigt och tydligt stödja framväxten av
            demokratiska strukturer, av frihet, försoning och fred. Vi har
            sett bakslag. Vi lär få se fler. Men människors drömmar om frihet
            går i längden aldrig att stänga inne.
          </note>
          <note>
            Fru talman! Här liksom i övriga konflikter är det avgörande att
            kvinnor blir delaktiga i processen för att nå hållbara lösningar
            och utveckling. Det oerhörda våld och lidande som dagligen drabbar
            människorna i Syrien griper tag i oss alla. Allas vår skyldighet
            att skydda blockeras av såväl al-Asad-regimen som dess skyddsmakter
            Ryssland och Kina. Ansvaret för det som sker vilar tungt på dessa.
            Lika viktigt som det är för Centerpartiet att stödja FN och folkrätten
            är det att säkra att straffrihet inte råder. Det gäller självklart,
            fru talman, lika för alla.
          </note>
          <note>
            Drömmen om fred, försoning och rättvisa i Mellanöstern får inte
            slockna. Det är Centerpartiets vilja att Sverige ska bidra till
            att förverkliga den drömmen. Centerpartiet arbetade aktivt för
            och välkomnade varmt det beslut som regeringen och generalförsamlingen
            fattade om att uppgradera Palestina i FN. Vi förutsätter att val
            ska kunna genomföras på ockuperade områden och att samtalen mellan
            Israel och Palestina ska återupptas samt leda till att förverkligandet
            av tvåstatslösningen blir en realitet.
          </note>
          <note>
            Men tiden rinner ut. Nya bosättningar, vilka nyligen aviserades,
            vore direkt förödande. Bosättningspolitiken måste få ett tydligare
            pris. Här krävs mer än fördömanden från Sverige och EU. Centerpartiet
            bedömer alltjämt att fler västliga erkännanden av staten Palestina
            skulle stärka förutsättningarna för svåra förhandlingar, och vi
            ser fram emot ett svenskt erkännande.
          </note>
          <note>
            Fru talman! Afrika är en kontinent i förändring. Det är en ung
            kontinent med stora möjligheter och utmaningar. För Centerpartiet
            är det viktigt att Sverige långsiktigt vårdar och värnar vårt
            samarbete för mänskliga rättigheter, landsbygdsutveckling, demokratiska
            institutioner, hälsa och utbildning, SRHR och hållbar handel.
            Det är självklart även för att förebygga och lösa konflikter.
          </note>
          <note>
            Sverige stöder nu insatsen i Mali. Men Centerpartiet understryker
            vikten av ett vidare regionalt ansvar. Det handlar om att förhindra
            nya konflikter i porösa eller svaga stater, till exempel Liberia,
            genom stöd för fortsatt tydlig FN-närvaro. Men det måste också
            handla om att här, som i övriga Afrika, även fortsättningsvis
            långsiktigt stödja stabilare länder, till exempel Burkina Faso,
            och regionala strukturer, till exempel Ecowas och Eala.
          </note>
          <note>
            Fru talman! En värld utan kärnvapen verkar dessa dagar avlägsen.
            Desto viktigare är det att kärnvapenmakterna känner trycket att
            vitalisera förhandlingarna för att föra verklig nedrustning och
            provstoppsavtal i hamn. Alternativet är det vi nu sett, det vill
            säga ökad spridning och en ny rustningsspiral.
          </note>
          <note>
            Fru talman! Centerpartiet driver att Sverige ska vara en tydlig
            och stark röst för en friare, grönare och mer solidarisk värld
            för hållbar utveckling.
          </note>
          <note type="speaker">
            Anf. 14 DÉSIRÉE PETHRUS (KD):
          </note>
          <note>
            Fru talman! Jag vill först betona att jag står bakom utrikesministerns
            upplästa utrikespolitiska deklaration.
          </note>
          <note>
            Fru talman! Under 2011/12 talade jag om den arabiska våren i
            den utrikespolitiska debatten. Även i dag är situationen oerhört
            allvarlig. Tunisien, Libyen och Egypten är fortfarande sköra demokratier.
            Vi ser att kvinnors rättigheter sätts på undantag, och kristnas
            rättigheter och säkerhet negligeras. Här måste vi tala klarspråk
            i våra kontakter. I Bahrain, Jemen, Förenade Arabemiraten och
            Saudiarabien där våld och övergrepp begås mot oppositionella måste
            vi ställa krav på reformer. Stöd måste särskilt betonas för demokrati
            och mänskliga rättigheter, yttrande-, press- och mötesfrihet liksom
            rätten att organisera sig.
          </note>
          <note>
            Krisen i Mellanöstern tilltar, och det finns en risk för en regional
            konflikt med stora spridningseffekter. Höstens Gazakrig vållade
            många människoliv. Konflikten mellan israeler och palestinier
            måste få en lösning. Det brådskar av många anledningar. Egyptens
            fredsavtal med Israel står på spel, samtidigt som Egypten kan
            spela en viktig roll i fredssträvanden i regionen. Sverige och
            EU bör göra allt för att trycka på parterna att nu komma framåt
            i fredssamtalen.
          </note>
          <note>
            Konflikten i Syrien är förfärlig. 60 000 har dödats och flera
            miljoner människor drivits på flykt. Världssamfundet har en skyldighet
            att ingripa om den krigförande staten visar sig oförmögen eller
            ovillig att skydda sina medborgare från våld och övergrepp. När
            Asadregimen bombar sin egen befolkning, måste världssamfundet
            ingripa. Den tungt beväpnade oppositionen gör sig också skyldig
            till övergrepp. För landets kristna minoritet är situationen svår.
            Staden Homs har nu helt tömts på sin kristna minoritetsbefolkning,
            och tusentals och åter tusentals har drivits på flykt.
          </note>
          <note>
            FN:s säkerhetsråd, inklusive Kina och Ryssland, måste nu ta FN-sändebudet
            Brahimi på orden om ett omedelbart agerande för att stoppa inbördeskriget
            i Syrien.
          </note>
          <note>
            Fru talman! En annan konflikt som kräver vår uppmärksamhet är
            tragedin i östra Kongo. Detta är nog vår tids mest bortglömda
            konflikt, om vi tittar på antalet insatser och åtgärder och med
            tanke på omfattningen av krisen, som hittills har kostat fem miljoner
            människor livet. Det är alltså fem miljoner människor som har
            mist livet sedan slutet av 90 talet. Mineralföretag, politik och
            miliser samverkar i en våldsam spiral. I en undersökning medger
            var tredje man i Kongo att han har begått sexuellt våld. Kvinnors
            utsatthet i denna region finner inga gränser.
          </note>
          <note>
            I det sammanhanget är även situationen i Rwanda oroande. Det
            demokratiska underskottet i landet är stort, och FN-rapporten
            om Rwandas stöd till rebellgruppen M23 i Kongo är mycket oroväckande.
            Världssamfundets undfallenhet och tystnad är oacceptabel. Nu är
            det bråttom att agera samfällt.
          </note>
          <note>
            Fru talman! I Asmara, Addis Abeba, Peking, Minsk och Moskva är
            det svårt att tänka fritt, att tala fritt, att debattera öppet
            och definitivt att bedriva undersökande journalistik. Det visar
            Reportrar utan gränsers landindex. Innebörden av detta har Dawit
            Isaak, Martin Schibbye och Johan Persson, Ai Weiwei, Ales Bjaljatski
            och Anna Politkovskaja alla bittert fått erfara.
          </note>
          <note>
            Historien har visat oss att det är ogörligt att i all oändlighet
            kväsa demokratiska röster. Vågar vi hoppas på demokratiska reformer
            i Kina? Vågar vi hoppas på ett den orimliga situationen i Tibet
            kan lösas? Antalet personer som har utfört så kallade självbränningar
            i Tibet ökar för varje dag, och nu är det ungefär 100 personer
            som har satt eld på sig själva för att protestera mot situationen
            i Tibet. Nu måste en dialog komma till stånd mellan regimen i
            Kina och Tibets exilregering.
          </note>
          <note>
            En ö bortvänd från verklig demokrati och frihet är Kuba. Det
            är med oro vi ser det ökade förtrycket mot oliktänkande i Kuba.
            De demokratiska krafterna förlorade under året en av sina främsta
            ledare. Vi känner som kristdemokrater sorg över oppositionsledaren,
            Sacharovpristagaren och kristdemokraten Oswaldo Payá, som i somras
            dog under oklara omständigheter i en bilkrasch. Trycket på regimen
            måste upprätthållas till dess demokrati har införts.
          </note>
          <note>
            Relationen mellan Sudan och Sydsudan har under året gett upphov
            till ny oro. Sverige och världssamfundet förväntar sig nu att
            båda länderna lever upp till ingångna avtal och möjliggör för
            befolkningarna att leva i fred. Genom säkerhet och trygghet för
            befolkningen kan utveckling ske. Behoven är omfattande, och Sverige
            måste fortsätta att bidra till utveckling i båda länderna.
          </note>
          <note>
            Fru talman! Avslutningsvis: För oss kristdemokrater ska Sveriges
            utrikes-, säkerhets-, bistånds- samt handelspolitik sammantaget
            bidra till att bekämpa fattigdom och skapa utveckling, fred, demokrati
            och mänskliga rättigheter runtom i världen. Vi tror att andras
            väl och ve på olika sätt påverkar oss i Sverige och vår trygghet.
            Andras trygghet är vår säkerhet. Därför är det viktigt att vi
            deltar aktivt i utrikespolitikens olika arenor internationellt
            och att vi stöder FN, EU och andra sammanslutningar som jobbar
            för fred och frihet.
          </note>
          <note type="speaker">
            Anf. 15 Utrikesminister CARL BILDT (M):
          </note>
          <note>
            Fru talman! Jag vill mycket kort instämma med de tre senaste
            talarna och notera att Sverige i olika bedömningar och utvärderingar
            under de senaste veckorna och månaderna har fått en mycket hög
            värdering för sina internationella insatser och för sin utrikespolitik
            när det gäller inflytande och när det gäller initiativ. Det ska
            sägas också här.
          </note>
          <note>
            Sedan får vi kritik. Låt mig då uppehålla mig vid Urban Ahlin.
            Ja, det är rätt att vi förlorade i MR-rådet. Det var faktiskt
            världens diktaturer som inte tyckte att vi skulle sitta där, eftersom
            vi hade en för hög profil. Så är fakta, och jag noterar det.
          </note>
          <note>
            Urban Ahlin kan säga att det hade varit bättre förr, med en annan
            regering. Förmodligen var det så att Nordkorea inte röstade på
            oss. Annat var det förr. Det var väl inte så länge sedan den store
            ledaren Persson var och gosade i Pyongyang, men inte är det något
            att vara så väldigt stolt över.
          </note>
          <note>
            Jag anklagades också av Urban Ahlin för, som han sade, total
            avsaknad av populism i utrikespolitiken. Låt mig säga att det
            är ännu en av de anklagelser som jag bär relativt lätt och till
            och med känner mig något hedrad av.
          </note>
          <note>
            Så till detta med fredsinsatserna och nedskärningen. Det ni har
            gjort är märkligt. Ni har skurit ned 300 miljoner kronor på fredinsatser.
            Då säger Urban Ahlin att det ska finansiera Gripen långt fram
            i tiden. Det är en tillfällig besparing nu, säger han, för att
            finansiera Gripen år 2020. Det går inte hem ens på dagis! Elementär
            matematik visar att det inte går.
          </note>
          <note>
            Det är bra att Socialdemokraterna stöder Gripen. Jag är för det
            och välkomnar det. Hurra! Men det är dåligt bu! att ni argumenterar
            mot fredsinsatser och vill skära ned dem. Det går inte heller
            ihop som budgetpolitik.
          </note>
          <note>
            Urban! Bakläxa! Det är dålig försvarspolitik. Det är dålig fredspolitik.
            Det är till och med uselt som budgetpolitik.
          </note>
          <note type="speaker">
            Anf. 16 URBAN AHLIN (S):
          </note>
          <note>
            Fru talman! Den enda som ska ha bakläxa i den här debatten och
            säkert kommer att få det av journalisterna utanför är utrikesministern,
            som inte svarar på frågorna.
          </note>
          <note>
            Kommer Sverige att kandidera till FN:s säkerhetsråd ja eller
            nej? Tycker Carl Bildt att försvaret är ett särintresse ja eller
            nej? Är det rimligt att Sverige har en statsminister och en vice
            statsminister som har olika syn på Ryssland och det svenska försvaret?
          </note>
          <note>
            De frågorna finns i debatten ute. Det är det folk undrar över
            vid köksbordet. Det är de frågorna jag har ställt till dig. Journalisterna
            skriver artiklar om det. Men du svarar inte här. Bakläxa!
          </note>
          <note>
            Utrikesministern får berätta vad han egentligen tycker. Jag utgår
            från att journalisterna kommer att ställa de frågorna till dig.
          </note>
          <note>
            Sedan detta med MR-rådet: 131 länder röstade på USA. Jag vet
            inte om de gosar runt i Pyongyang. Sverige fick 75 röster. Och
            Göran Persson var där på EU-uppdrag, för att se till att komma
            vidare i nedrustningsarbetet det var inte för att gosa med Nordkoreas
            ledare.
          </note>
          <note>
            Jag tycker att Carl Bildt ska vara lite försiktig med detta.
            Jag förstår att han är orolig inför säkerhetsrådskandidaturen,
            för engagemang i FN och dåligt kampanjarbete gör att man åker
            på storstryk.
          </note>
          <note>
            Beträffande det nordiska vurmandet sade jag inledningsvis att
            det är välkommet men att det är ett sent uppvaknande. Vi har hela
            tiden utgått från att utrikes- och försvarspolitik går inifrån
            och ut. Moderaterna var de i Försvarsberedningen som drev på om
            att försvaret börjar i Afghanistan och att det sedan går hemåt.
            Vi menar att det går inifrån och ut.
          </note>
          <note>
            Sedan vill jag påminna Carl Bildt om en sak. Han säger att han
            inte ens med kikare har kunnat se mig i det nordiska samarbetet.
            Han var nog lite snabb där, för när de nordiska utrikesministrarna
            samlades för att diskutera hur man skulle göra framöver för att
            stärka vårt samarbete, då utsåg man Thorvald Stoltenberg att ta
            fram en rapport, och då ringer utrikesministern mig och frågar:
            Kan inte du, Urban, vara med i den referensgruppen tack vare ditt
            nordiska engagemang och komma fram med förslag på hur vi kan utveckla
            det nordiska samarbetet?
          </note>
          <note type="speaker">
            Anf. 17 BODIL CEBALLOS (MP):
          </note>
          <note>
            Fru talman! Jag vill avsluta med att säga något snällt om både
            Gunilla Carlsson och Carl Bildt.
          </note>
          <note>
            Miljöpartiet är i dag en del av sexpartiöverenskommelsen om Afghanistaninsatsen,
            som är både civil och militär. Vi ser positivt på hur både Gunilla
            och Carl har hanterat uppgörelsen och nedtrappningen av den militära
            insatsen hittills, också till förmån för civila insatser. Sveriges
            engagemang för Afghanistan är och ska vara långsiktigt. Det är
            också bra att utrikesministern redan nu bjuder in till överläggningar
            under våren, så att vi gemensamt kan ta ställning till vad som
            ska ske efter 2014.
          </note>
          <note>
            Enligt de uppgifter som vi fick från Natohögkvarteret, då några
            från utskottet besökte Afghanistan i december, kommer väldigt
            få länder att vara kvar i Afghanistan efter 2014. Och i natt sade
            Obama att USA mer än halverar sina styrkor i år inför 2014, då
            endast få stridande trupper ska vara kvar.
          </note>
          <note>
            I den nuvarande svenska uppgörelsen finns inga beslut om svensk
            militär insats efter sommaren 2014. Det som sägs är att en eventuell
            militär närvaro därefter bara kan vara av rent utbildande karaktär.
          </note>
          <note>
            Miljöpartiet menar att det är dags att enligt plan avsluta den
            militära insatsen i Afghanistan. Det är andra insatser än militära
            trupper som Afghanistan har mest behov av i framtiden. Vi ser
            fram emot de samtal som kommer att hållas.
          </note>
          <note>
            Avslutningsvis vill jag uppmana utrikesministern att samråda
            med oss i riksdagen oftare och att informera oss på de rätta vägarna
            inte via medierna, Twitter eller Facebook inför kniviga ställningstaganden.
            Jag vill inte via Bryssel få reda på att Sverige som enda land
            tänker motsätta sig det gemensamma brev till FN:s säkerhetsråd
            som Urban talade om tidigare, det brev som handlade om att låta
            Internationella brottmålsdomstolen i Haag utreda både Asadregimens
            och övriga aktörers eventuella krigsbrott.
          </note>
          <note>
            Det är inte mycket man hinner med i en sådan här debatt. Många
            ärenden hamnar utanför. Men jag tror att vår politik är relativt
            känd när det gäller Västsahara, Palestina, Arktis och många andra
            frågor.
          </note>
          <note type="speaker">
            Anf. 18 JULIA KRONLID (SD):
          </note>
          <note>
            Fru talman! Eftersom Sveriges försvarspolitik också har kommit
            upp i dagens debatt kan jag inte låta bli att nämna att vi än
            en gång har sett hur en minister i Alliansen tar delar av Sverigedemokraternas
            politik. Denna gång gäller det frågan om ett stärkt svenskt försvar,
            som vi under senare tid varit helt ensamma om att driva. Sedan
            kommer statsministern och går emot sin egen försvarsminister,
            bland annat med uttalanden om att svenskt försvar är ett särintresse.
          </note>
          <note>
            Nästa vecka ska vi debattera säkerhetspolitik i utrikesutskottet.
            Jag ser med spänning fram mot den debatten, då vi kan gå djupare
            in i de här frågorna. Jag undrar hur Alliansen då kommer att presentera
            sin säkerhetspolitik splittrat eller enat?
          </note>
          <note>
            Sverigedemokraterna har i alla fall under lång tid budgeterat
            för kraftigt höjda anslag till svenskt försvar, till skillnad
            från alla andra partier i den här riksdagen. Men nu verkar tydligen
            en och annan äntligen vakna upp och se behovet. Vi ska med spänning
            följa den utvecklingen.
          </note>
          <note>
            Jag vill avsluta med att säga att vi i Sverigedemokraterna anser
            det olyckligt att Sveriges egen utrikespolitik alltmer urholkas
            av EU:s gemensamma utrikes- och säkerhetspolitik, där Sveriges
            inflytande är mycket begränsat. Vi har ställt oss kritiska till
            uttalanden från utrikesutskottet om att EU:s utrikespolitik är
            vår utrikespolitik.
          </note>
          <note>
            Sverigedemokraterna vill att Sverige ska få behålla en egen utrikespolitik,
            och vi vill arbeta för att Sverige ska handla, samarbeta och upprätthålla
            goda relationer med alla demokratiska och fredliga nationer och
            stater i världen. Tack för en god debatt!
          </note>
          <note type="speaker">
            Anf. 19 HANS LINDE (V):
          </note>
          <note>
            Fru talman! Folkpartiets Fredrik Malm kritiserade oppositionen
            för att inte vara tillräckligt framtidsinriktad. Jag får erkänna
            att jag tar lätt på den kritiken när den kommer från ett parti
            som vill gå med i Nato, upprusta Gotland, satsa på kärnkraft och
            gå med i EMU. Men en stor eloge till Fredrik Malm jag måste säga
            att han är modig som pratar om framtiden när han själv låter som
            ett eko från 1982.
          </note>
          <note>
            Efter två timmar och 22 minuter av debatt kan vi nu konstatera
            att den största nyhet som Carl Bildt och företrädare för de övriga
            borgerliga partierna har presenterat i den här debatten är att
            de svenska ambassaderna ska skaffa konton på Facebook. Det säger
            en hel del om situationen i svensk utrikespolitik.
          </note>
          <note>
            Vi har gått från att vara ett land som spelar en avgörande roll
            som medlare i väpnade konflikter, som leder nedrustningsarbetet
            världen över och som spelar en avgörande roll i kampen mot kolonialism
            och apartheid till att bli ett land som nöjer sig med att skriva
            statusuppdateringar på Facebook och kanske få en eller annan like
            .
          </note>
          <note>
            I Vänsterpartiet har vi helt andra ambitioner. Jag har lyft fram
            några av de stora frågor som jag gärna hade sett att den här debatten
            handlat om, men jag noterar att utrikesministern efter 40 minuters
            talartid inte med ett kommatecken har berört någon av de frågor
            jag har ställt. Varför har man under den borgerliga regeringens
            tid använt svenska skattemedel för att investera i företag som
            bidrar till ekonomisk plundring av de fattigaste länderna? Varför
            använder man genom EKN svenska skattemedel till att garantera
            affärer med några av vår tids värsta diktaturer? Om detta finns
            inte ens ett kommatecken.
          </note>
          <note>
            Det är min övertygelse att Sverige kan bättre än så här. Det
            är min övertygelse att vi kan vara generationen som utrotar fattigdomen.
            Det enda som saknas för det är den politiska viljan i Sveriges
            regering. Jag ser därför som Vänsterpartiets utrikespolitiske
            talesperson ingen viktigare eller större uppgift än att se till
            att vi byter regering och politik, så att världens fattiga, hungriga
            och förtryckta kan känna att de har en allierad i vår regering.
          </note>
          <note type="speaker">
            Anf. 20 FREDRIK MALM (FP):
          </note>
          <note>
            Fru talman! I mitt första anförande talade jag en hel del om
            Syrien och situationen där. Men det finns en dimension till på
            Syrienkonflikten. I Mellanösternregionen föddes de tre monoteistiska
            världsreligionerna kristendom, judendom och islam. I dag lever
            och frodas två av dessa världsreligioner i sina ursprungsområden,
            nämligen judendom och islam, medan den tredje, kristenheten, håller
            på att utplånas: från första världskrigets folkmord på armenier
            till massexodus av kristna från Irak under IranIrak-kriget och
            därefter under Saddam Husseins fall. Risken för de kristna i Syrien
            i morgon eller i övermorgon, vid regimens fall, får inte på något
            sätt underskattas. Det finns betydande risker för massutrensningar
            och annat.
          </note>
          <note>
            Detta är en av de viktigaste frågorna vi står inför i utrikespolitiken
            framöver, att förmå implementera skydd för minoriteter och långsiktigt
            arbeta för demokrati och tolerans i den europeiska och även i
            den amerikanska utrikespolitiken för Mellanöstern. Detta är en
            av de absolut viktigaste frågorna.
          </note>
          <note>
            Det som förvånar mig är när detta i debatten förs fram av det
            parti som säger att Sverige ska lämna EU. Sverigedemokraterna
            säger att vi ska hjälpa de kristna i Syrien samtidigt som man
            står på barrikaderna för att dessa kristna inte skulle få asyl
            om de kom hit. Samtidigt som man säger att vi ska bry oss om de
            kristna och utsatta minoriteterna i Mellanöstern är man beredd
            att stänga dörren för de människor som flyr hit, och man är beredd
            att låta Sverige lämna Europasamarbetet, som är det verktyg vi
            har för att på allvar bidra till förbättringar på plats i Mellanöstern
            genom en mer aktiv politik. Denna politik hänger inte ihop. Den
            är precis som de rödgrönas politik en hästhandlarpolitik.
          </note>
          <note type="speaker">
            Anf. 21 KERSTIN LUNDGREN (C):
          </note>
          <note>
            Fru talman! Det har varit en intressant debatt att lyssna till.
            Urban Ahlin, som inte längre är kvar i kammaren, har ju gjort
            sig till talesperson för svenska internationella insatser. Det
            låter som förr, höll jag på att säga.
          </note>
          <note>
            Vi i Centerpartiet har inget emot att Sverige gör insatser för
            FN. Vi ser gärna en sådan lösning. Men Socialdemokraterna talar
            med kluven tunga. Man pratar om internationella insatser, men
            man drar in resurserna. Det påminner om det som vi fick se när
            det gällde Libyen. Ena veckan skulle vi satsa på att göra insatser
            för att skydda den libyska befolkningen, men när väl resurserna
            var på plats skulle engagemanget avslutas. Det var en ständig
            resa i nya budskap.
          </note>
          <note>
            Vi kommer alla ihåg valet 2012, när alternativet till nuvarande
            regering, S, V och MP, gick till val på att dra ned resurserna
            till försvaret med 2 miljarder per år. Det var den ingång som
            då gällde. Det vore klädsamt om många som diskuterar försvaret
            i dagsläget gjorde en rejäl insats i den försvarsberedning som
            är tillsatt för att granska och lägga ett bra underlag för kommande
            beslut.
          </note>
          <note>
            Jag kan inte låta bli att kort beröra Vänsterpartiets hållning
            i debatten. Jag deltog också på en resa i Zambia i förra veckan.
            Den var inte svartvit. Det fanns också insatser som tydligt bidrog
            till förändring, till att ändra människors möjligheter att ta
            ansvar och utveckla sitt eget liv.
          </note>
          <note>
            Vi har pratat om koppargruvan. Visst fanns den där, men det var
            också ett tydligt budskap att man nu i alla fall var på gång att
            ta ett ansvar. Annat var det när staten Zambia ägde koppargruvan.
            Då var problemen där. Det är kanske detta som Vänsterpartiet skulle
            vilja se i stället.
          </note>
          <note type="speaker">
            Anf. 22 DÉSIRÉE PETHRUS (KD):
          </note>
          <note>
            Fru talman! Sverigedemokraternas representant Julia Kronlid tog
            upp frågan om KD har blivit EU-kritiker.
          </note>
          <note>
            Det är faktiskt helt fel. Vi kristdemokrater ser Europasamarbetet
            som helt självklart, men lika självklart är det att sätta gränserna
            för unionens beslutsmandat. Det är det som kallas för subsidiaritetsprincipen.
            Den hävdar vi väldigt starkt. EU ska fatta beslut men bara om
            det som vi själva känner att vi vill lyfta till en EU-nivå.
          </note>
          <note>
            När Storbritanniens premiärminister David Cameron för att beveka
            sina kritiker nyligen talade om en folkomröstning om medlemskapet
            i EU kändes det tyvärr som att vi var på väg ett steg tillbaka
            inom unionen.
          </note>
          <note>
            Kanske är det ett tecken i tiden med ökad nationalism i krisens
            spår, men protektionism och nationalism löser inte krisen inom
            Europa. Den kan bara lösas med gemensamma ansträngningar. Det
            är tillsammans vi ska rida ut stormarna men också ta ut segrarna.
          </note>
          <note>
            Fru talman! I förra veckan kom EU:s regeringschefer överens om
            EU:s kommande sjuårsbudget. Det är en budget som ska dra fattigare
            länder framåt men också stärka den inre marknaden.
          </note>
          <note>
            EU som världsledande marknad ger oss inflytande och gör att vi
            kan vara med och påverka utvecklingen i vår omvärld.
          </note>
          <note>
            Vi kristdemokrater ser positivt på att EU ökar sitt utrikespolitiska
            engagemang genom den europeiska utrikestjänsten. Men det som också
            är viktigt är att man står upp för de viktiga värderingar som
            ligger till grund för unionen.
          </note>
          <note>
            När EU förhandlar om handelsavtal och när vi har diskussioner
            kring biståndsgivning ska vi ställa tydliga krav på att man ska
            bekämpa korruption. Vi ska ställa krav när det gäller mänskliga
            rättigheter. Satsningar på utbildning, på barn- och mödrahälsovård,
            på vaccinering och på att bekämpa hiv/aids är jätteviktiga när
            vi jobbar med att få EU att satsa på biståndet.
          </note>
          <note>
            På det sättet hoppas jag också att millenniemålen kommer att
            få en viktig roll när biståndsministern kommer att jobba med de
            frågorna framöver.
          </note>
          <note type="speaker">
            Anf. 23 CARINA HÄGG (S):
          </note>
          <note>
            Fru talman! Ordföranden för det socialdemokratiska partiet i
            Egypten pekade nyligen på att det finns ett tiotal paragrafer
            i den framtvingade konstitutionen som innebär att man i dag i
            många avseenden har en sämre konstitution än den grundlag som
            Mubarak fick lämna bakom sig.
          </note>
          <note>
            Man menar att grundlagen och det här arbetet, att man har tvingat
            fram den, har delat det egyptiska samhället. Men Aboulghar pekar
            också på möjligheter att läka samhället genom en socioekonomisk
            politik och genom att ändra i de här tio paragraferna, som bland
            annat medför att man öppnar för annat än politiska församlingar
            att efter godtycke tycka till om mänskliga rättigheter och införa
            religiösa shariaprinciper, som i dag inte finns uttryckt i den
            nuvarande konstitutionen.
          </note>
          <note>
            Det finns att göra. Det finns möjligheter. Men vad gör då EU?
            EU fortsätter att ställa sig vid sidan av i stället för att stå
            upp för sina egna principer och värderingar. Man har sagt mer
            för mer och mindre för mindre. Men det har inte kommit till uttryck
            i Egypten och över regionen, från EU:s politik.
          </note>
          <note>
            Det samarbetsavtal som EU har med länderna i regionen måste bygga
            på en tydlig koppling till demokratisk utveckling och respekt
            för mänskliga rättigheter.
          </note>
          <note>
            Man blir lite bestört. Jag mötte nyligen kvinnoaktivister i Kairo
            som sade att de nu, efter revolutionen, får mindre stöd från Europa
            än vad de hade under Mubaraks tid. Det är ett klart underbetyg.
            Det är något som vi tidigt pekade på. Vi måste stödja kvinnorna,
            och vi måste stödja de olika organisationsutvecklarna till stöd
            för demokratiska rörelser.
          </note>
          <note>
            Fru talman! Vi socialdemokrater har länge krävt ett ökat svenskt
            deltagande i FN-insatser, men vi har ändå inte sett det här. Vi
            har få deltagare i FN-ledda militära insatser. Vi har historiskt
            låga nivåer. Förra året var det under 30 personer. Det är fjärran
            från de ambitioner som Alliansen hade lovat det handlade om 2
            000 personer.
          </note>
          <note>
            Fru talman! Internationellt ansvar är viktigt. Massvåldtäkterna
            i Kongo är på väg att undergräva hela det kongolesiska samhället,
            men Sveriges FN-insats når inte ens upp till det regeringen själv
            har budgeterat. Det handlar om enstaka personer som i dag är ute
            i FN-tjänst i Kongo.
          </note>
          <note>
            Nu måste regeringen ta avgörande ställning om den svenska FN-missionen.
            Ser Alliansen även skydd av kvinnors mänskliga rättigheter som
            ett särintresse? Nyligen deklarerade ju statsminister Fredrik
            Reinfeldt, vilket är känt för kammaren, att försvaret är ett särintresse
            bland alla andra. Försvaret är ett nationellt intresse, men det
            är också ett viktigt internationellt redskap. Många blev då förbluffade
            över regeringens syn på statens kärnuppgift, att skydda sin befolkning.
            I dag hade man haft möjlighet att reda ut de här frågorna, men
            så här långt har det inte skett.
          </note>
          <note>
            Försvaret är ett viktigt instrument. Det är också ett ansvar
            som vi har genom FN:s generalförsamlings beslut om the responsibility
            to protect. Vi har som en del av det internationella samfundet
            ett ansvar för att skydda och bidra till att skydda andra befolkningar
            mot brott när det gäller mänskliga rättigheter, etnisk rensning,
            folkmord och krigsbrott.
          </note>
          <note>
            Sverige kan inte smita från det ansvaret.
          </note>
          <note>
            Jag följer noga vad som sker i Mellanöstern och i Maghreb, på
            Afrikas horn och ut över Adenviken, från Mali ned till Nigeria,
            varifrån rapporter om Boko Harams terrordåd når oss.
          </note>
          <note>
            Kommer läget att stabiliseras, eller är det en brand över Sahel
            som vi har sett startas? Vi kommer i vilket fall som helst att
            få ett behov av ett ökat engagemang och av att implementera EU:s
            strategi för Sahel.
          </note>
          <note>
            Kommer det i förlängningen att påverka oss? Ja, det vet vi att
            det kommer att göra hur det än går. Vi kan inte säga att vi är
            oberoende och att vi inte har ett ansvar också för vad som händer
            söder om Nordafrika.
          </note>
          <note>
            Fru talman! I den centralafrikanska regionen och i Demokratiska
            republiken Kongo är läget akut. Hawa, FN:s särskilda representant
            i frågor om sexuellt våld mot kvinnor i konflikter, visar liksom
            sin företrädare hur massvåldtäkterna i Kongo är på väg att undergräva
            samhället. Det är inte bara jag och inte bara vi från Socialdemokraterna
            som hävdar detta. Det här problemet fortgår.
          </note>
          <note>
            En orsak till läget i Kongo är avsaknaden av en fungerande nationell
            armé och en närvarande stat och att det är desto fler särintressen.
            Det behövs naturligtvis ett fortsatt bistånd och ett humanitärt
            stöd.
          </note>
          <note>
            Varje konflikt har sina egna förtecken. Men alla har det gemensamt
            att de hade kunnat undvikas. Kvinnorörelsen får globalt sett småsmulor
            i anslag, vilket snedvrider redan ojämställda maktförhållanden.
          </note>
          <note>
            Vår mening är att Sverige bör ha beredskap för att kunna delta
            även i internationella insatser, givet, förstås, att det finns
            ett FN-mandat. I konsekvens med detta vill vi se bidrag till fler
            FN-ledda missioner.
          </note>
          <note>
            I dag bidrar Sverige ytterst lite. Nu kommer det varningar om
            att ett nytt krigsutbrott i Demokratiska republiken Kongo kan
            stå för dörren. Ingen kan heller längre vara omedveten om det
            sexuella våldet och konflikterna.
          </note>
          <note>
            Socialdemokraterna verkar aktivt för att implementera Cedaw och
            resolutionerna 1325 och 1820, ofta tillsammans med Alliansen.
            Men det avgörande ställningstagandet från regeringen drar alltså
            ut på tiden.
          </note>
          <note>
            Ser Alliansen, Fredrik Reinfeldt och Carl Bildt även skyddet
            av kvinnors mänskliga rättigheter som ett särintresse? Eller är
            man beredd att öka insatserna till stöd för FN i Kongo?
          </note>
          <note type="speaker">
            Anf. 24 CHRISTIAN HOLM (M) replik:
          </note>
          <note>
            Fru talman! Ledamöter och lyssnare! Mycket av det du säger låter
            bra, Carina Hägg.
          </note>
          <note>
            När det gäller internationella insatser finns det, som du vet,
            från regeringens och från riksdagsalliansens sida en stor vilja
            att vara mer engagerad.
          </note>
          <note>
            Vi hade möjlighet att tillsammans under hösten besöka Afghanistan
            och se vad våra svenska trupper bidrar med där, både de militära
            och de civila, i den FN-stödda och Natoledda insatsen.
          </note>
          <note>
            Det finns ingenting som säger att vi inte vill utöka detta med
            fler FN-insatser.
          </note>
          <note>
            Exakt vilka tänker sig Carina Hägg, och hur går det här ihop
            med kraftigt minskade anslag till försvaret med några miljarder
            och även 300 miljoner bortskuret från internationella insatser?
            Vi säger att vi vill ha ett ökat engagemang, medan ni säger att
            ni vill ha mindre pengar.
          </note>
          <note type="speaker">
            Anf. 25 CARINA HÄGG (S) replik:
          </note>
          <note>
            Fru talman! Christian Holm från Moderaterna tar upp en budgetteknisk
            fråga som Urban Ahlin gav en god förklaring i sitt anförande.
            Jag kan inte se att det sedan den moderatledda regeringen tillträdde
            har handlat om en budgetteknisk fråga huruvida vi har deltagit
            i en internationell mission eller inte. Att regeringen konsekvent
            har avvisat FN-ledda missioner har ingenting med de här budgetfrågorna
            att göra. Vi har sagt att vi stöder och vill se FN-ledda insatser.
          </note>
          <note>
            Så kom med det förslaget! Peka på det, och säg att det är möjligt
            och att ni tittar på möjligheterna att stödja FN:s insatser till
            exempel i Kongo på ett tydligare sätt, så ska vi pröva det. Jag
            tror säkert att det finns goda möjligheter att vi kan komma överens.
          </note>
          <note>
            Så länge ni gång på gång under hand säger nej till FN finns det
            dock inte något att förhandla om, och därför har man heller inte
            kunnat använda till exempel de anslag som man hade avsatt förra
            året fullt ut. Man använder inte ens de små resurserna, de enstaka
            personerna, i Kongo fullt ut.
          </note>
          <note type="speaker">
            Anf. 26 CHRISTIAN HOLM (M) replik:
          </note>
          <note>
            Fru talman! Vi säger inte alls nej till svenskt deltagande i
            FN-insatser. Vi tycker att Sverige ska ha ett engagemang, men
            det går inte heller att hänvisa till budgettekniska frågor, Carina
            Hägg. Det handlar om ifall det finns pengar eller inte avsatta
            för de olika alternativen att delta.
          </note>
          <note>
            Vi deltog aktivt i Libyen, vilket var mycket uppskattat. Vi skickade
            inte dit oönskade båtar utan önskade flygplan. Vi diskuterade
            i går Operation Atalanta där vi ska delta för tredje gången i
            EU-insatsen för att jaga pirater utanför Somalias kust för att
            säkra humanitära transporter och även handelsflottor. Vi fortsätter
            att delta aktivt i Afghanistan, och vi har också dörren öppen
            för ytterligare engagemang där Sverige kan göra nytta och förbättra
            vardagen för folk som förtrycks av sina regimer.
          </note>
          <note type="speaker">
            Anf. 27 CARINA HÄGG (S) replik:
          </note>
          <note>
            Fru talman! Den dörr som Christian Holm håller öppen för FN-ledda
            insatser måste vara minimal. Jag har också varit i FN och pratat
            med dem som planerar de här frågorna. Min bild är att regeringen
            under hand har fått förfrågningar under de år man har haft ansvar
            för UD, men dessa förfrågningar har inte hörsammats.
          </note>
          <note>
            Det är ett faktum att vi inte har fått fram några sådana förslag
            till utrikesutskottet eller till denna kammare. Vi är positiva
            till insatser. Vi har drivit på. Vi ställde krav på regeringen
            som man efterhörde när det gällde insatsen till exempel i Libyen.
            Vi har tagit initiativ flera gånger. Men vi vill se att nästa
            insats och en insats som FN efterhör ska Sverige seriöst kunna
            överväga att ställa upp och delta i.
          </note>
          <note>
            Jag vill understryka att det här inte har varit några budgettekniska
            frågor. Vi har väntat sedan 2006 på ett initiativ från regeringen,
            men det har ännu inte kommit. Vi ser inte heller att det i dag
            har presenterats att det är på väg. Stödet kommer inte, trots
            att vi ofta talar om den humanitära svåra situationen i östra
            Kongo.
          </note>
          <note type="speaker">
            Anf. 28 KERSTIN LUNDGREN (C) replik:
          </note>
          <note>
            Fru talman! Först och främst måste det vara någon miss i inläsningen
            från Carina Häggs sida när det gäller Sveriges stöd till kvinnor.
            Det är ju ett av de områden som vi konstant och tydligt markerar
            från regeringens sida, både när det gäller handlingsplan 1325
            och 1860 som alltid finns med och när det gäller att jobba för
            att säkerställa också att millenniemål 4 och 5 får en förstärkning
            i vår biståndsbudget. Det är alltid en tydlig profil i svenskt
            bistånd och i svenska insatser.
          </note>
          <note>
            Fru talman! När jag hörde Carina Hägg nämna responsibility to
            protect kunde jag inte låta bli att begära ordet. Det var ju just
            detta som började så bra från svensk sida. Men vi hann knappt
            komma på plats förrän Socialdemokraterna bytte fot och ville ta
            hem trupperna som skulle vara för responsibility to protect.
          </note>
          <note>
            Det går tydligen bra att säga men inte att göra.
          </note>
          <note type="speaker">
            Anf. 29 CARINA HÄGG (S) replik:
          </note>
          <note>
            Fru talman! Kerstin Lundgren får ursäkta, men jag har ingen annan
            minnesbild än att vi var överens när vi skulle dra oss tillbaka.
          </note>
          <note>
            Däremot vet jag att ett liberalt parti, Folkpartiet, tyckte att
            det liksom inte var tillräckligt och inte idé att vara där om
            man inte kunde bomba. Den problematiken får ni reda ut internt,
            men jag tycker inte att Kerstin Lundgrens historieskrivning stämmer
            i det här fallet heller.
          </note>
          <note>
            Jag sade också i mitt anförande, Kerstin Lundgren, att vi ibland
            kommer överens när det gäller 1325 och 1820, att det finns ett
            samarbete och att vi alltid är ganska måna om att vara överens
            över partigränserna om att det ska stå med i våra dokument från
            utrikesutskottet.
          </note>
          <note>
            Men de facto har man inte lyckats leverera en handlingsplan med
            indikatorer och konkreta mål i tid. Nu har man som en nödlösning
            förlängt nuvarande handlingsplan. Det tyder inte på det största
            engagemanget, för då hade man ju prioriterat den här frågan på
            ett annat sätt.
          </note>
          <note>
            Det finns mycket som regeringen snabbt har klubbat igenom med
            mer eller mindre bra underlag. Här har man inte ens bemödat sig
            om att komma med ett förslag i tid, fast det har varit förutsebart.
          </note>
          <note type="speaker">
            Anf. 30 KERSTIN LUNDGREN (C) replik:
          </note>
          <note>
            Fru talman! När Socialdemokraterna i form av Carina Hägg talar
            om ökade internationella insatser från svensk sida låter det bra.
            Men problemet med Socialdemokraternas politik är att de drar undan
            mattan för dessa insatser innan de ens har kunnat sättas i sjön.
          </note>
          <note>
            På samma sätt gjorde man när man först var med och röstade fram
            en Libyeninsats för att skydda befolkningen. Det gick inte mer
            än några veckor så var beskedet jag tror att det var i ett förstamajtal
            att trupperna nu skulle hem. Då hade de precis kommit på plats.
          </note>
          <note>
            På ett sådant sätt bygger vi inte trovärdighet i utrikes- eller
            säkerhetspolitiken och inte heller när det gäller responsibility
            to protect.
          </note>
          <note>
            Fru talman! Svängdörrspolitik är inte hållbart som recept för
            utrikes- och säkerhetspolitik. Jag beklagar Socialdemokraternas
            hållning i den delen.
          </note>
          <note type="speaker">
            Anf. 31 CARINA HÄGG (S) replik:
          </note>
          <note>
            Fru talman! Jag noterar att Kerstin Lundgren inte vill gå in
            på splittringen i Alliansen, vare sig när det gäller Libyeninsatsen
            eller andra insatser eller när det gäller säkerhetspolitiken och
            försvarspolitiken i sin helhet.
          </note>
          <note>
            Jag tycker ändå att Kerstin Lundgren skulle kunna svara på en
            fråga: Är regeringen beredd att säga ja till en FN-ledd insats
            som vi från Socialdemokraterna i dag har pekat på i våra inlägg
            så här långt? Är det tänkbart att stödja också kvinnorna i Kongo
            med en militär insats? Vi vet att vi har fått mycket beröm när
            vi har varit där. Det har varit välkommet. Eller är det bara någon
            annans ansvar?
          </note>
          <note>
            Vi finns där med humanitärt stöd. Vi finns där med utvecklingsinsatser
            i den mån dessa går att genomföra på grund av konflikten. Nu vet
            vi att det är otroligt svårt och har så varit under en ganska
            lång period. Är Kerstin Lundgren också beredd att sträcka sig
            till att använda det militära instrumentet för att bidra till
            att skydda kvinnors och civilbefolkningens möjligheter att verka
            och leva sitt vardagsliv i den här regionen?
          </note>
          <note type="speaker">
            Anf. 32 HANS WALLMARK (M):
          </note>
          <note>
            Fru talman! Sverige är på många sätt speciellt. Det är ett land
            att vara stolt över genom internationella kontakter, öppenhet
            och frimodighet. Vi sticker av och utmärker oss, ibland som ensam
            nation, många gånger tillsammans med resten av Norden.
          </note>
          <note>
            Låt mig med hjälp av två publikationer peka på en del förhållanden
            som förtjänar att uppmärksammas. Det är dels Transatlantic Trends
            från förra året, en sammanställning av statistik om olika länders
            befolkningars värderingar och inställningar, baserat på data insamlat
            av ansedda German Marshall Fund, dels februarinumret av The Economist
            som i en drygt tio sidor lång temabilaga beskriver nästa supermodell.
          </note>
          <note>
            Sverige är ett exportberoende land. Det märker vi tydligt i samband
            med global nedgång. Trots egna åtgärder i form av regeringens
            stora investeringspaket påverkas vi av det som sker i vår omvärld.
            Motsvarande hälften av landets bnp kommer från export, och två
            tredjedelar av vår handel sker med EU-området. Den som är intresserad
            av jobb och sysselsättning kan av den anledningen inte vara passiv
            och ointresserad av det som händer i resten av Europa.
          </note>
          <note>
            Transatlantic Trends visar hur befolkningen i 12 EU-länder, däribland
            Sverige, känner sig tillsammans med USA och Ryssland. Det är ingen
            hemlighet att det finns en ekonomisk dysterhet. Notabelt är att
            på de flesta håll anser mer än hälften av de tillfrågade att det
            egna landet hanterat ekonomin på ett dåligt sätt. 73 procent är
            negativa i Spanien, 66 procent i Italien och 65 procent i Polen.
            Två länder sticker av och återfinns i andra änden av skalan: Tyskland,
            där 31 procent misstycker mot 68 procent som uppskattar landets
            insatser, samt Sverige, med ännu klarare siffror i form av 24
            emot och 74 för. Det är ett nog så tydligt betyg till Alliansens
            Sverige. När det gäller om de tillfrågade uppfattar att det råder
            vad som kan beskrivas som ett rättvist ekonomiskt system i det
            egna landet sticker också Sverige av. Vi återfinns på den bortersta
            änden av skalan med störst andel som hävdar att ekonomin är rättvis
            för alla i det egna landet.
          </note>
          <note>
            En liknande bild målas som jag nämnde upp av The Economist som
            visar att kombinationen ekonomi och välfärdslösningar gör de nordiska
            länderna till föredömen. Här är bra att bo. När ett antal faktorer
            listas är Sverige sammantaget nummer ett, följt av Danmark, Finland
            och Norge. Först därefter kommer exempelvis Schweiz, Nya Zeeland,
            USA och Holland.
          </note>
          <note>
            Det finns en stor fara med att lyfta fram siffror och statistik
            på det här sättet. Det är en tunn linje mellan stolthet och självhävdelse.
            Det är viktigt att det finns en politisk förmåga att se de problem,
            svårigheter och utmaningar som präglar mångas vardag här hemma
            i Sverige. Men det är också centralt att inse att inget av detta
            kommer gratis. Det handlar om hårt arbete men också om förmåga
            till ständiga reformer och förbättringar. I tider av ekonomisk
            oro har Sverige lyckats pressa tillbaka utgifterna och betala
            av på statsskulden. Det har stärkt oss gentemot utlandet.
          </note>
          <note>
            Ytterst är det också en fråga om såväl pragmatism som tillit.
            The Economist slår fast att de nordiska regeringarnas politik
            är en chock för alla ideologer. Det centrala är funktionen. Så
            länge den skattefinansierade servicen och tjänsterna fungerar
            spelar det mindre roll vem som står för utförandet ord som borde
            klinga i öronen på dem som önskar vara med och forma en framtid
            för Sverige.
          </note>
          <note>
            En hörnsten i våra utrikes relationer är handel och utbyte. Därför
            är det viktigt att gå vidare med frihandelsavtal mellan exempelvis
            EU och USA samt EU och Asien. Europa kan också göra mer: Tjänstesektorn
            står för 75 procent av EU:s totala bnp och 70 procent av alla
            arbetstillfällen. Nästan alla nya jobb skapas inom tjänstesektorn,
            96 procent enligt Montirapporten från 2010. Enligt kommissionen
            skulle Europas bnp öka med 330 miljarder euro om medlemsstaterna
            till fullo implementerade tjänstedirektivet. Kampen för fler jobb
            och mot arbetslöshet handlar för mig om att fördjupa den inre
            marknaden, att skapa en digital marknad och att underlätta för
            Europas tjänstesektor. Men det bygger på en politisk reformvilja.
          </note>
          <note>
            Fru talman! Vid förra årets utrikespolitiska debatt lade jag
            all min tid på ett land: Ryssland. Det är ett land som genom sitt
            agerande håller en vitrysk regim under armarna samtidigt som situationen
            i närområdet destabiliseras genom konflikter såsom den i Transnistrien
            i Moldavien eller i Ossetien i Georgien. Putinismen som styre
            i Moskva har inneburit svåra förhållanden för oppositionella och
            grupper som slåss för mänskliga rättigheter. Det är viktigt att
            vi ser det vi ser. Men det finns också en fara i att den svenska
            debatten drabbas av slagsida så att andra viktiga trender och
            utvecklingstendenser går förlorade.
          </note>
          <note>
            Om den regionala kontexten präglas av Ryssland så handlar den
            globala kontexten om Kinas växande styrka och inflytande. Det
            märks på tuffare relationer och potentiella gränskonflikter med
            inte bara Japan och Taiwan utan även med Filippinerna och Indonesien.
            I landets jakt på råvarutillgångar visas också ett växande intresse
            för Arktis, både i form av exempelvis Grönland och Island.
          </note>
          <note>
            Styrkan i Sverige i relationen med andra länder är vår öppenhet
            med förmåga till flexibilitet. Det är också det som förklarar
            att Sverige under förhållandevis stor politisk bredd engagerar
            sig internationellt såsom i Kosovo, Libyen och Afghanistan. För
            att återvända till Transatlantic Trends: I synen på att skydda
            civila från våld i världens konflikter sticker Sverige ut ännu
            en gång. Där intresset är som lägst, i Ryssland, ligger det på
            40 procent, mot det dubbla, 81 procent, för Sverige, där det är
            som högst.
          </note>
          <note>
            Det visar att vi är ett land där vi är trygga i vår pragmatism
            samtidigt som vi är bärare av en uppsättning bestämda uppfattningar
            och värden. Det är detta som även fortsättningsvis ska forma vår
            utrikes- och säkerhetspolitik.
          </note>
          <note>
            I detta anförande instämde Ismail Kamil och Fredrik Malm (båda
            FP).
          </note>
          <note type="speaker">
            Anf. 33 ISMAIL KAMIL (FP):
          </note>
          <note>
            Fru talman! Den så kallade arabiska våren har hittills resulterat
            i att fyra diktatorer har fallit: Ben Ali i Tunisien, Mubarak
            i Egypten, Gaddafi i Libyen och Saleh i Jemen. Nu har turen kommit
            till Syrien.
          </note>
          <note>
            Folket i Syrien reste sig mot diktaturregimen i Damaskus för
            två år sedan. Människorättsorganisationer bekräftar att över 60
            000 människor i dag är döda, 70 00080 000 har försvunnit eller
            sitter i fängelse. Enligt många bedömare kan antalet döda i verkligheten
            överstiga 100 000 människor, om kriget skulle ta slut i dag.
          </note>
          <note>
            Fru talman! Över 800 000 människor har redan lämnat landet för
            grannländerna Jordanien, Libanon, Irak och Turkiet. Tusentals
            har tagit sig till Europa. Det finns över två miljoner interna
            flyktingar, och fyra miljoner behöver akut humanitär hjälp.
          </note>
          <note>
            De från början fredliga protesterna som krävde reformer, demokratiska
            fria val och yttrandefrihet bemöttes av Bathregimen och diktatorn
            Bashar al-Asad med våld.
          </note>
          <note>
            Företrädare för en regim som attackerar sitt folk med pansarfordon,
            stridsflyg och bomber måste ställas inför rätta för brott mot
            mänskligheten. En diktator som Bashar al-Asad, som enligt den
            syriska konstitutionen är president, överbefälhavare och den högste
            ledaren i landet ska inte få straffrihet, utan måste ställas inför
            den internationella brottsdomstolen.
          </note>
          <note>
            Det är dags att agera mer aktivt för att stoppa regimens brutalitet
            och grymhet. Regimen har tillgång till tunga vapen, artilleri
            och flygvapen. De bombar städer, sjukhus och civila mål. Det som
            i dag äger rum i Syrien är folkmord. Regimen i Damaskus har fortsatt
            stöd från Iran, Hizbullah, Ryssland och Kina, medan läget i landet
            är mycket akut och situationen för de civila förvärras för varje
            dag som passerar.
          </note>
          <note>
            Folkpartiet har, fru talman, varit för tvåstatslösningar när
            det gäller Palestinafrågan, och jag är glad över att man röstade
            för observatörsstatus för Palestina. När det gäller Syrien är
            jag inte nöjd och var inte nöjd med hur Sverige ställde sig när
            det gällde att som enda EU-land inte underteckna brevet om krigsförbrytelser
            i Syrien.
          </note>
          <note>
            Ansvaret ligger på oss i väst att agera för att få stopp på grymheterna.
            Sverige har tydligt engagerat sig i Syrienfrågan. Sverige är en
            av de största humanitära givarna i Europa och är ett av de länder
            som tar emot flest flyktingar rån Syrien.
          </note>
          <note>
            Det är kanske dags att jobba för en avmilitariserad zon i de
            kurdiska områdena i norr för att skydda miljoner interna flyktingar
            som har tagit sig dit, men också för att säkerställa sändningar
            av humanitär hjälp till området.
          </note>
          <note>
            Ett stabilare Mellanöstern och Nordafrika ligger i allas intresse,
            inte minst i EU:s intresse, då det kommer att leda till bland
            annat minskade flyktingströmmar och ökad handel med den framtida
            marknaden.
          </note>
          <note>
            I nästa fas, efter demokrativågen i Mellanöstern och Nordafrika,
            är det strategiskt viktigt med fria val och nya konstitutioner
            som garanterar minoriteternas rättigheter, religionsfrihet samt
            politiska och ekonomiska reformer så att demokrati, fred och säkerhet
            kan säkerställas. Därför är det viktigt att stödja ett federativt
            Irak, där regionen Kurdistan har federativ status. Turkiet måste
            fortsätta att reformera, att garantera det kurdiska folkets och
            andra minoriteters rättigheter och sluta med att fängsla journalister
            och ungdomar.
          </note>
          <note>
            Fru talman! Ayatollorna i Iran har sedan mer än 30 år varit källan
            till terrorismen i regionen. Deras strävan efter att skaffa kärnvapen
            måste stoppas.
          </note>
          <note>
            Avslutningsvis, fru talman, vet vi att Nordkorea är en av de
            mest slutna stater som finns. Vi har alltså att göra med en brutal
            regim som förtrycker sina egna medborgare, utgör ett hot mot sina
            grannar och säljer teknik, kunskap, kompetens och vapen till andra
            diktaturer i världen. En sådan regim utgör en fara för världsfreden
            och måste därför bemötas kraftfullt. Sanktionerna är nödvändiga
            för att tvinga Nordkorea till ett icke-spridningsavtal, kontroll
            av kärnvapen och inte minst respekt för de mänskliga rättigheterna.
          </note>
          <note>
            I detta anförande instämde Gunnar Andrén, Anita Brodén och Fredrik
            Malm (alla FP).
          </note>
          <note type="speaker">
            Anf. 34 JOHNNY SKALIN (SD):
          </note>
          <note>
            Fru talman! Utrikespolitiken är enligt min uppfattning ett av
            de politiska områden som hör till de mest föränderliga. Jag syftar
            kanske främst på att konflikterna i världen i hög grad förändras
            de byter skepnad eller plats för var de äger rum men också på
            att de värderingar eller lösningar på problemen som lyfts upp
            i den utrikespolitiska debatten kan te sig olika utifrån olika
            situationer.
          </note>
          <note>
            Så tycker jag också att det ska tillåtas att vara, och därför
            tycker jag att det är så viktigt att i alla sammanhang nämna EU
            när man berör utrikespolitiken. Sverige råkar nämligen inte bara
            vara en del av EU, utan EU råkar även vara en del av Sverige en
            stor andel, som dessutom kontinuerligt växer. Faktum är att det
            samarbete som en gång byggde på samförstånd redan är en halvfederal
            union med mycket tydliga ambitioner att bli en fullfjädrad federal
            och överstatlig union.
          </note>
          <note>
            Att utrikespolitiken dessutom i hög grad redan är gemensam, med
            bland annat en utrikesminister på EU-nivå, gör det bara än viktigare
            att diskutera EU:s roll i den utrikespolitiska debatten. Oavsett
            vad Sveriges riksdag tycker om konflikterna i till exempel Mali,
            Syrien eller Egypten kvarstår nämligen det faktum att EU i samtliga
            fall ändå har ett mycket stort inflytande över Sveriges utrikespolitiska
            hållning.
          </note>
          <note>
            Som om det inte vore illa nog att EU har ett stort inflytande
            över svensk utrikespolitik bestämmer EU i hög grad också vad Sverige
            kan göra inom den svenska inrikespolitiken. Den bistra sanningen
            är att EU påverkar upp till hela 50 procent av svenska landstingsfullmäktiges
            dagordningar, 60 procent av kommunfullmäktiges dagordningar och
            ungefär en tredjedel av riksdagens beslut. En mycket stor del
            av de politiska beslut som fattas i Sverige sker alltså under
            påverkan från en utländsk makt.
          </note>
          <note>
            Det ironiska är att denna utveckling tillåts pågå samtidigt som
            unga människor runt om i världen kämpar, inte sällan med livet
            som insats, för att demokratisera sina länder. Förvisso har företrädare
            för riksdagspartierna ofta talat sig varma för och hyllat dessa
            unga kämpares så hjältemodiga och goda gärningar, men jag ser
            samtidigt hur samma företrädare varje vecka direkt eller indirekt
            jobbar med att fortsätta att avdemokratisera sitt eget land. Jag
            kunde därför inte låta bli att undra om inte detta tillhör politikens
            kanske främsta uttryck för vad politisk dubbelmoral i verkligheten
            handlar om. I min värld kan man nämligen varken köpslå med eller
            kompromissa bort demokratin.
          </note>
          <note>
            Lösningen på Sveriges eller Europas problem är därför inte en
            gemensam ekonomisk styrning och samordning, en europakt, en gemensam
            arbetsmarknadspolitik eller en gemensam banktillsynsmekanism.
            Lösningen är i stället mer demokrati, mer av nationellt självbestämmande
            och mer av samarbete byggt på verklig samsyn. Det är också så
            den svenska regeringsformens första mening är uppbyggd. Den lyder
            ordagrant: All offentlig makt i Sverige utgår från folket. Om
            Sverige ska kvarstå som medlem i den europeiska unionen menar
            jag därför att medlemskapet rimligen också måste bygga på en respekt
            för riksdagens rätt att hävda sin nationella suveränitet.
          </note>
          <note>
            Därför måste riksdagen utlysa en folkomröstning där väljarna
            direkt får ta ställning till om vi vill omförhandla det svenska
            EU-medlemskapet eller i stället bygga vidare på den ekonomiska
            och politiska unionen genom att låta EU-kommissionen, vilket har
            delgetts i deras arbetsprogram för 2013, föreslå ytterligare överstatlig
            lagstiftning, fortsätta vägen mot en gemensam arbetsmarknadspolitik,
            fortsätta att försvaga de nationella parlamentens utrikespolitik
            och inte minst låta de svenska skattebetalarna i än högre grad
            än tidigare betala avdemokratiseringen av Europa.
          </note>
          <note>
            Trots svensk vetorätt och därmed en möjlighet att faktiskt påverka
            EU i en demokratisk inriktning med ansvar för skattebetalarnas
            pengar blev nämligen resultatet av helgens EU-toppmöte att Sveriges
            bruttoavgift till EU förvisso minskar men även att den svenska
            rabatten och återflödena minskar än mer. Ändå kallade statsministern
            resultatet inte bara överraskande bra utan stod även här i kammaren
            i går och försvarade att Sverige också fortsatt ska förbli EU:s
            största nettobidragsgivarland.
          </note>
          <note>
            Mest häpnadsväckande var dock inte att statsministern försvarade
            sitt nederlag utan att han gjorde det genom att hävda att det
            är bra för Sverige om Rumäniens och Bulgariens tillväxt ökar med
            svenska skattemedel. Sverige ska alltså med regeringens logik
            inte bara exportera varorna och tjänsterna utan även betala dem.
            Detta säger statsministern samtidigt som vi så gott som dagligen
            kan läsa om hur svenska företag flyttar jobben utomlands.
          </note>
          <note>
            Att vara rundhänt med andras pengar, uppehälle och trygghet är
            för vissa uppenbarligen mycket enkelt, men för mig är detta angrepp
            mot vår välfärd bara ytterligare ett kvitto på att denna riksdag
            inte klarar av att sätta Sverige, skattebetalarna och demokratin
            först.
          </note>
          <note>
            I detta anförande instämde Kent Ekeroth (SD).
          </note>
          <note type="speaker">
            Anf. 35 HANS WALLMARK (M) replik:
          </note>
          <note>
            Fru talman! Johnny Skalin talar om att påverkas av utländsk makt
            och målar upp en bild som i allt väsentligt har vrångspegelns
            likheter.
          </note>
          <note>
            När jag tittar på utredningar av vad människor i Europa är intresserade
            av är det i stor utsträckning ekonomi, jobb, sysselsättning och
            arbetslöshet. Av detta berördes oerhört lite i Johnny Skalins
            anförande. EU är i dag 27 medlemsländer som alltmer kommit samman
            mot ett gemensamt regelverk. Det handlar om 500 miljoner människor
            och 23 miljoner företag som har ungefär 175 miljoner löntagare.
            Det hade varit intressant att höra någonting om hur vi med hjälp
            av EU kan förändra och förbättra för att skapa förutsättningar
            för arbete, till exempel genom en digital marknad, genom att fördjupa
            den inre marknaden och genom att införa tjänstedirektivet.
          </note>
          <note>
            Tänk om vi skulle tala om det som är det viktiga: jobben, sysselsättningen,
            utmaningarna!
          </note>
          <note type="speaker">
            Anf. 36 JOHNNY SKALIN (SD) replik:
          </note>
          <note>
            Fru talman! Jag nämnde ingenting av detta därför att den inre
            marknaden och samarbetet som sådant är det vi är för. Jag nämnde
            det vi kritiserar och som vi bör kritisera.
          </note>
          <note>
            Vi bör flytta över makten från Europa till Sverige igen, för
            det är någonting som inte berör just de områden Hans Wallmark
            nyss nämnde. Jobben, sysselsättningen och ekonomin är först och
            främst en svensk fråga; det är någonting man löser i första hand
            i Sverige. EU gör precis tvärtemot. Nu har vi antagit en EU-budget
            som i huvudsak satsar pengarna och resurserna på EMU:s länder.
            Vi är inte delaktiga i EMU. Hur ser Hans Wallmark på detta faktum?
          </note>
          <note>
            Jag tycker inte att det viktiga när vi diskuterar EU är den inre
            marknaden, för den är vi alla för. Det viktiga är att vi talar
            om demokratiöverföringen.
          </note>
          <note type="speaker">
            Anf. 37 HANS WALLMARK (M) replik:
          </note>
          <note>
            Fru talman! Mot slutet kom det i alla fall någonting som Sverigedemokraterna
            är för. Annars innebär den sverigedemokratiska politiken i stor
            utsträckning att tala om det man är emot.
          </note>
          <note>
            Nu är det så att man när man harmoniserar regelverken kommer
            samman man ansluter sig till gemensamma regler. Styrkan är då
            den inre marknaden. Det är där vi skapar förutsättningar för morgondagens
            arbeten, genom att implementera tjänstedirektiv och harmonisera
            den digitala marknaden. Det handlar om att fördjupa den inre marknaden.
            Det är här jag tror att vi verkligen ska diskutera morgondagens
            utmaningar, som i min värld är jobben, sysselsättningen och den
            europeiska arbetslösheten. Därför behöver vi EU.
          </note>
          <note type="speaker">
            Anf. 38 JOHNNY SKALIN (SD) replik:
          </note>
          <note>
            Fru talman! Jag tror att Hans Wallmark talar om sig själv här.
            Jag talar om avdemokratiseringen av Europa. Hans Wallmark pratar
            om den inre marknaden. Den inre marknaden är vi för allihop. Det
            vi talar om är att vi vill omförhandla det svenska EU-medlemskapet
            för att lägga mer makt på de nationella parlamenten, åtminstone
            i Sverige. Övriga i Europa får bestämma själva vad de vill göra.
            Det är vår viljeinriktning. Vi vill flytta över makten från Europa
            till Sverige, och vi vill vidareutveckla samarbetet med Europa.
            Men vår syn på samarbete bygger på en samsyn, inte på något slags
            överstatlighet där man nere i Bryssel bestämmer vad vi ska tycka.
            Vi vill själva bestämma vad vi vill tycka och inte låta EU bestämma
            den saken.
          </note>
          <note type="speaker">
            Anf. 39 FREDRIK MALM (FP) replik:
          </note>
          <note>
            Fru talman! När man lyssnar på Sverigedemokraterna i debatten
            om Europeiska unionen blir man väldigt förvånad. Det är lite som
            att nu har tavlan ramlat ned, och vi måste hänga upp den på väggen,
            men hammaren har vi lämnat in till grannen. Vi vill ändå att tavlan
            ska hänga där.
          </note>
          <note>
            I debatten i dag har Sverigedemokraterna fört fram två saker
            som man anser är väldigt viktiga. Den första handlar om att skydda
            de kristna i Mellanöstern, och den andra handlar om att förstärka
            försvaret. Titta på situationen för till exempel assyrier i Irak
            eller i Syrien. Så tänker man efter och funderar: Kommer situationen
            för assyrierna i Irak eller i Syrien att bli bättre om EU försvagas
            och inte kan ställa krav på konditionalitet i avtal med de här
            länderna, till exempel inom associationsavtalen? Kommer situationen
            för de kristna assyrierna eller andra kristna grupper som flyr
            att bli bättre om Europa inte tar ett gemensamt ansvar för flyktingsituationen?
          </note>
          <note>
            Det är omöjligt. Att tala om att det är viktiga värden att främja
            samtidigt som man vill samarbeta mindre i Europa går inte ihop.
          </note>
          <note type="speaker">
            Anf. 40 JOHNNY SKALIN (SD) replik:
          </note>
          <note>
            Fru talman! Apropå gemensamt ansvar för flyktingar har vi internationella
            organisationer. UNHCR är en utmärkt organisation som kan hantera
            flyktingströmmar och flyktingsituationer. Jag tycker att vi är
            det enda parti i Sveriges riksdag som verkligen tar krafttag för
            att hjälpa människor på plats. Samtliga övriga partier i riksdagen
            står för en helt annan politik. Samtliga övriga riksdagspartier
            förespråkar en politik där människor ska flyttas över hit i stället
            för att hjälpa människor på plats. Vi ska hjälpa flyktingar, absolut.
            Vi ska ta emot vår andel kvotflyktingar, helt säkert. Men vi ska
            rikta huvudfokus på att hjälpa människor på plats. Der är där
            man verkligen kan göra störst nytta för pengarna.
          </note>
          <note>
            Självklart ska vi använda EU som en kraft i de omständigheter
            där vi faktiskt har nytta av EU, och det har vi i alla de sammanhang
            som rör samarbetet. I alla sammanhang där vi kan samarbeta med
            EU ska vi samarbeta, men samarbetet ska bygga på samsyn.
          </note>
          <note type="speaker">
            Anf. 41 FREDRIK MALM (FP) replik:
          </note>
          <note>
            Fru talman! Kvotflyktingar är människor vi tar emot i Sverige.
            Det är inte människor vi hjälper på plats, men jag är väldigt
            glad över att vi kan vara överens om att hjälpa fler flyktingar
            i Sverige.
          </note>
          <note>
            Saken är den att det inte bara stannar vid att Sverigedemokraterna
            talar med kluven tunga gentemot de kristna befolkningarna i Mellanöstern.
            Det gäller även försvaret. Vi ser en situation i dag där Ryssland
            rustar upp. Vi ser en situation där amerikanerna omprioriterar
            och kommer att successivt minska sin närvaro i Europa. Då säger
            vi från Folkpartiets sida att vi vill se höjda försvarsanslag.
            Vi tycker att det är viktigt. Men vi är alldeles övertygade om
            att detta inte på något sätt räcker. Vad som krävs är en ökad
            interoperabilitet, ett fördjupat samarbete, mer effektivitet,
            mer pooling and sharing i Europa. Detta förutsätter ett fördjupat
            Europasamarbete.
          </note>
          <note>
            Det är omöjligt att ha ett starkare försvar men mindre av Europa
            eller att hjälpa flyktingar och utsatta minoriteter i Mellanöstern
            men ha mindre av Europa. Det går inte ihop, Johnny Skalin.
          </note>
          <note type="speaker">
            Anf. 42 JOHNNY SKALIN (SD) replik:
          </note>
          <note>
            Fru talman! Jag tror inte att någon sverigedemokrat har sagt
            att vi vill ha mindre av Europa. Vi vill ha mer av Europa, mer
            av samarbete och mer av demokrati. Det är det jag säger här. Jag
            förstår inte vad det har att göra med att man inte kan satsa mer
            pengar på försvaret. Jag tror att Sverigedemokraterna är det parti
            i den här kammaren som entydigt satsar mest pengar på försvaret.
          </note>
          <note>
            Folkpartiet hyllar sig själva för att man har kommit på att vi
            har rätt. Jättebra att vi får det erkännandet. Jättebra också
            att vi får erkännandet vad gäller invandringspolitiken som vi
            har fått från Billström. Om man sedan står för sina ord återstår
            att se, men jag välkomnar utvecklingen.
          </note>
          <note>
            Talar med kluven tunga tycker jag att det är Fredrik Malm som
            gör i sammanhanget. Fredrik Malm är den som står för ett federalt
            Europa men själv hävdar att han är demokrat. Jag menar att det
            är ett motsatsförhållande; man kan inte vara både och.
          </note>
          <note type="speaker">
            Anf. 43 TORBJÖRN BJÖRLUND (V):
          </note>
          <note>
            Fru talman! Jag ska tala om situationen i Palestina. Konflikten
            i Palestina är en konflikt som ibland glöms bort, sjunker undan.
            Det finns många saker när det gäller den utrikespolitiska debatten
            som är viktiga, men den här konflikten och situationen i Palestina
            är i princip ständigt aktuell och har varit det i många, många
            år. Hur situationen är där nere och hur det hela eskalerar till
            det sämre är en hjärtefråga för många av oss.
          </note>
          <note>
            Häromdagen såg jag en film på tv, som hette Fem förstörda kameror
            . Jag tror att många av er andra såg den också. Det var en väldigt
            bra film, en dokumentär där en palestinsk man filmade konflikten
            mellan framför allt israeliska soldater och den palestinska befolkningen
            i olika byar, främst i en by som heter Bilin. Jag har varit där
            nere, och det jag har sett kom fram väldigt tydligt i filmen.
            Det var ett par sekvenser som jag skulle vilja lyfta upp.
          </note>
          <note>
            Det som framför allt slog mig var bilden av en ung man som har
            bakbundits, har bindel för ögonen och har dragits in framför en
            israelisk militärbil. Fram kommer en israelisk soldat och kallblodigt
            skjuter den här unge mannen i benet. Syftet är naturligtvis att
            han ska skadas så att han inte på något sätt är kvar som motståndare
            till Israels överhöghet.
          </note>
          <note>
            Den andra är en sekvens som handlar om en man han har förekommit
            i filmen tidigare; han har protesterat och varit lite av barnens
            favorit i en situation där han står bakom ett stängsel och skriker
            åt israeliska soldater. Plötsligt blir han skjuten rakt i hjärtat
            och avlider på plats.
          </note>
          <note>
            Det är två sekvenser som jag tycker är symboliska men också signifikativa
            för hur situationen i Palestina hela tiden blir värre och värre.
            Jag tycker att man ska ta det här på ett oerhört stort allvar.
            Vi vet att det inte är en konflikt mellan jämbördiga. Palestinierna
            är underlägsna. Israel är i dag en av världens starkaste militära
            stormakter. Man ockuperar Palestina sedan många år och använder
            ockupationen till att förminska palestiniernas tillgång till sitt
            eget land. Övergreppen för att göra det är inte bara genom israeliska
            soldater som ockupationsmakten har på området, utan det handlar
            också om det som i dag är det viktigaste, nämligen bosättarpolitiken.
            Det har blivit en apartheidpolitik som av många sydafrikaner från
            apartheidtiden beskrivs som värre än vad situationen var i Sydafrika.
          </note>
          <note>
            I höstas hade vi en konferens i riksdagen som handlade om situationen
            i Jerusalem. Det är kanske så att Västbanken är det som det är
            mest fokus på. Det händer väldigt mycket där. I princip stjäl
            bosättare land från palestinierna. Men jag vill påstå att situationen
            i Jerusalem i dag är det som är värst. Där släpar man dagligen
            ut palestinska familjer från deras hem och sätter in bosättare.
            Man helt enkelt ockuperar deras hem och låter dessa familjer bo
            på gatan. Detta är apartheidpolitik. Situationen i Jerusalem är
            så pass kritisk att man till och med har svårt att ta hand om
            de människor som inte har någonstans att bo.
          </note>
          <note>
            Det här är utifrån Israels synpunkt en planering för att man
            ska göra hela Jerusalem till Israels. Man vill inte ha palestinierna
            kvar. Det är ett syfte som jag tycker är rätt uppenbart. Då har
            man inga skrupler med att bryta mot mänskliga rättigheter och
            folkrätten. Jag tycker att det är dags, har varit det länge, att
            lyfta frågan hur vi gör för att förhindra den apartheidpolitik
            som bedrivs i Israel, där israelerna helt enkelt fördriver palestinierna
            från deras hem.
          </note>
          <note>
            Sanktioner måste till. Vi pratar om EU och om Sveriges roll.
            Det som är signifikativt är att efter FN:s erkännande av Palestina
            som observatörsstat det kan vara en fråga om retorik, men palestinierna
            betraktar sig själva som stat och erkänns som stat av många har
            Israel ökat trycket. Man har till och med lov att bygga i det
            fredliga området runt Jerusalem för att bygga ut Jerusalem som
            israeliskt.
          </note>
          <note>
            Det här är naturligtvis någonting som vi på något sätt måste
            göra något åt. Sanktionerna mot Israel för att stoppa detta måste
            öka. USA är naturligtvis en maktspelare här, men även Sverige
            och EU, med de handelsavtal vi har, skulle kunna göra mycket mer
            för att stoppa det.
          </note>
          <note>
            Något som också är oroande är att just den här situationen kan
            vara en orsak till ökade konflikter. Vi har haft något som kallas
            för den arabiska våren där många länder har omdanats, skulle jag
            påstå, till det bättre ibland men kanske inte riktigt så bra ibland.
            Vi vet inte riktigt vart utvecklingen tar vägen.
          </note>
          <note>
            En sak som då påverkar är naturligtvis Israels aggressivitet
            i området, till exempel när man tar sig in och attackerar på syriskt
            område. Vi vet att Syrien i dag har en oerhört tuff situation
            med ett inbördeskrig som kostar många liv. Att Israel då passar
            på att gå in och attackera mål inne i Syrien är naturligtvis en
            orsak till ökad konflikt och också en orsak till oro för vart
            utvecklingen i Mellanöstern tar vägen.
          </note>
          <note>
            Jag menar att det här är någonting som vi måste ta fasta på.
            Vi måste agera mycket mer både i Sverige och via EU för att på
            något sätt få stopp på det här. Annars kommer det att eskalera
            till något som är väldigt otäckt och som kan vara en orsak till
            mycket utökade konflikter i just Mellanöstern.
          </note>
          <note type="speaker">
            Anf. 44 FREDRIK MALM (FP) replik:
          </note>
          <note>
            Fru talman! Nu går skam på torra land. Över 60 000 människor,
            Torbjörn Björlund, har dödats i Syrien sedan kriget tog fart över
            60 000 människor! Över 800 000 människor från Syrien är registrerade
            flyktingar. Det pågår en fullständig söndersmulning av landet
            från Bashar al-Asads sida, från regimens sida, och nu också med
            jehadistiska rebeller på den andra sidan.
          </note>
          <note>
            Och vad har Vänsterpartiet att säga om detta? Jo, att det största
            problemet med det som sker i Syrien är att israelerna har smällt
            en konvoj med vapen från Iran på väg till Hizbullah, att israelerna
            har oskadliggjort anti air missiles, ett luftförsvar för Hizbullah
            vilket kraftigt skulle bli en så kallad game changer, som det
            sägs på politikerspråk.
          </note>
          <note>
            Är det viktigaste, Torbjörn Björlund, som du har att säga till
            de 60 000 människor och deras anhöriga som har dödats i Syrien
            att det värsta brottet under det här kriget är att israelerna
            har stoppat en vapenkonvoj från Iran till Hizbullah? Detta är
            mycket, mycket märkligt.
          </note>
          <note type="speaker">
            Anf. 45 TORBJÖRN BJÖRLUND (V) replik:
          </note>
          <note>
            Fru talman! Jag vet att Fredrik Malm är oerhört Israelvänlig
            och tar alla chanser att på något sätt ställa sig till försvar
            för Israel, oavsett vad som sägs.
          </note>
          <note>
            Under mina sex minuter, Fredrik Malm, nämnde jag en sak som oroar
            mig, att israelerna är aggressiva. Det som jag talade om under
            ungefär fem och en halv minut var Israels ockupation av Palestina.
          </note>
          <note>
            En sak som Fredrik Malm är bra på är att lyfta upp delar av saker
            men som inte är huvudsaken. Fredrik Malm har på många sätt en
            retorik som jag har stött på flera gånger. Man försöker ta undan
            det som händer, ta undan huvudsaken, i ett anförande för att hitta
            något slags försvar för att det är som det är. Kan Fredrik Malm
            stå och försvara det som hände i dokumentärfilmen? Det skulle
            jag vilja veta. Kan du försvara det som den israeliska soldaten
            gjorde och det som ockupationsmakten i Israel gör mot Palestina?
            Det är det som är frågan egentligen.
          </note>
          <note type="speaker">
            Anf. 46 FREDRIK MALM (FP) replik:
          </note>
          <note>
            Fru talman! Detta är mycket förvånande. Vi har ett inbördeskrig
            i Syrien. Torbjörn Björlund tycks inte ha någon som helst empati
            för de människor som fallit offer där utan benämner Israel som
            den aggressiva aktören i detta krig. Israel är ju det land som
            verkligen har försökt att navigera i detta på ett mycket pragmatiskt
            sätt.
          </note>
          <note>
            Den aggressiva aktören i regionen i dag är ju Bashar al-Asad.
            Det är de jehadistiska rebellerna, sponsrade av Saudiarabien,
            som nu bekämpar al-Asad för att bygga upp en helt annan typ av
            diktatursamhälle efteråt. De aggressiva aktörerna i regionen är
            de som skjuter raketer, de som startar krig, de som lemlästar
            sina befolkningar och de som låter sina medborgare grävas ned
            i massgravar. Torbjörn Björlund har inte nämnt ett ord om dessa,
            utan just det faktum att den lilla staten med det lilla territoriet
            med de mycket aggressiva grannarna och den lilla judiska staten
            som försöker överleva attackerar en vapenkonvoj från Iran på väg
            till Hizbullah anser Torbjörn Björlund är den mest aggressiva
            aktionen i Mellanöstern i dag.
          </note>
          <note>
            Detta är fullständigt perspektivlöst, fru talman.
          </note>
          <note type="speaker">
            Anf. 47 TORBJÖRN BJÖRLUND (V) replik:
          </note>
          <note>
            Fru talman! Jag skulle vilja tacka Fredrik Malm för inlägget.
            Det visar med all önskvärd tydlighet hur Fredrik Malm resonerar
            när det gäller IsraelPalestina-konflikten.
          </note>
          <note>
            Syrien är ett land i trasor, definitivt, men det var inte det
            jag talade om. Mitt anförande handlade om PalestinaIsrael-konflikten.
            Jag tycker att Fredrik Malm borde ta till sig den retoriken och
            de argumenten i stället för att alltid försöka skyla över och
            lägga dimridåer över det som är ett problem. Syrien är ett problem
            i dag, men Israels ockupation av Palestina är ett stort problem.
            Hur stort det är och hur vi ser på det kan vi diskutera någon
            annan gång. Men värderingen är att det är ett oerhört stort problem
            med en aggressiv ockupant i området som dessutom går in på andra
            länders territorier.
          </note>
          <note>
            Det är ett oerhört stort problem att Fredrik Malm försöker lägga
            dimridåer över den situationen i stället för att ta en seriös
            debatt. Jag hoppas att det var sista gången vi hörde de här argumenten
            från Fredrik Malm.
          </note>
          <note type="speaker">
            Anf. 48 ISMAIL KAMIL (FP) replik:
          </note>
          <note>
            Fru talman! Jag har en direkt fråga till Torbjörn Björlund. Hur
            ska konflikten i Syrien lösas enligt Vänsterpartiet?
          </note>
          <note>
            Det var en direkt fråga och jag vill ha ett direkt svar.
          </note>
          <note type="speaker">
            Anf. 49 TORBJÖRN BJÖRLUND (V) replik:
          </note>
          <note>
            Fru talman! Syrienkonflikten är naturligtvis ett stort dilemma,
            och som många har sagt är det en svår konflikt att lösa.
          </note>
          <note>
            Vi måste naturligtvis skilja de stridande parterna åt på något
            sätt. Vi måste in med mycket mer stöd och bistånd till civilbefolkningen.
            Hur det ska göras är svårt att säga, därför att det är dessa situationer
            som blockeras. Det är flera stormakter som försöker att ta ut
            varandra i den här situationen, och man har inte löst den på EU-nivå
            eller på FN-nivå i dag.
          </note>
          <note>
            Jag kan inte säga att jag har en lösning här och nu. Men jag
            skulle vilja se en mycket större insats med framför allt bistånd,
            att man ser till att den syriska befolkningen får möjlighet till
            en mycket bättre situation när det gäller både mänskliga rättigheter
            och naturligtvis försörjningen.
          </note>
          <note type="speaker">
            Anf. 50 ISMAIL KAMIL (FP) replik:
          </note>
          <note>
            Fru talman! Ibland är man tvungen att ta till våld för den goda
            sakens skull. I Syrien har en diktator och hans far styrt landet
            sedan 1970, det vill säga sedan 43 år tillbaka. Det är ett parti,
            Baathpartiet, som har styrt landet sedan 1963, sedan 50 år tillbaka.
            Tala om demokrati! Tala om tyranner!
          </note>
          <note>
            Jag vet inte om Vänsterpartiet över huvud taget vill att den
            här diktatorn ska försvinna från makten. Eller tycker man kanske
            att Syrien är pro Palestina, fast bara till ordet, och att man
            därför inte ska tala alls om Syrien?
          </note>
          <note>
            Ett klart besked från Vänsterpartiet och Torbjörn Björlund borde
            vara: Vi vill att folket ska segra. Vi är emot diktatorn som med
            alla medel måste bort. Det vill jag gärna höra från dig och Vänsterpartiet,
            men det har jag, tyvärr, hittills inte hört.
          </note>
          <note type="speaker">
            Anf. 51 TORBJÖRN BJÖRLUND (V) replik:
          </note>
          <note>
            Fru talman! Ismail kan gärna få höra massor av olika saker från
            Vänsterpartiet.
          </note>
          <note>
            Vi vill självklart att diktatorn ska bort. Men jag förstår inte
            riktigt varför man går upp i den här debatten och fokuserar på
            andra saker än det som jag har sagt i mitt anförande. Repliken
            handlade faktiskt inte om det jag sade i fem och en halv minut
            av mitt anförande, utan den handlade om andra saker. Jag tycker
            inte att det är riktigt hederligt att försöka ta udden av det
            jag sade och ville ha fram i mitt anförande.
          </note>
          <note>
            Syrien är en konflikthärd som alla är engagerade i, även Vänsterpartiet.
            Vi vill inte ha någon diktator där. Men det finns också länder
            runt omkring som är ett problem.
          </note>
          <note>
            I dag är det en ockupation av Palestina där Israel kraftigt överträder
            de mänskliga rättigheterna. Och det blir inte bättre i Syrien
            för att man gör som man gör i Palestina eller för att man attackerar
            Syrien. Situationen i Syrien måste man naturligtvis speciellt
            göra någonting åt. Men det är ingen hjälp att man gör så här från
            Israels sida.
          </note>
          <note type="speaker">
            Anf. 52 TOMMY WAIDELICH (S):
          </note>
          <note>
            Fru talman! Jag ska uppehålla mig vid det avsnitt i det socialdemokratiska
            utrikespolitiska dokumentet som rör EU. Det är ett dokument som
            visar på skillnaden mellan vår och regeringens politik.
          </note>
          <note>
            Till att börja med skulle jag vilja ge regeringen ett erkännande
            för dels de skrivningar i utrikesdeklarationen som handlar om
            utvidgningen, ett fortsatt medlemskapsperspektiv för Island, hela
            Balkan och även Turkiet, dels de skrivningar som finns om frihandels-
            och samarbetsavtal vad avser både östra grannskapet och Nordafrika.
          </note>
          <note>
            När det gäller Nordafrika har inte EU:s politik varit så hedrande.
            Den kontraproduktiva politik som EU och USA hade som höll diktatorer
            i Nordafrika under armarna i utbyte mot olja och stabilitet var
            direkt skamlig. Efter den arabiska våren och när vi nu har en
            utveckling i området är det därför viktigt att EU:s värderingar
            kommer till uttryck i reell handling.
          </note>
          <note>
            Det är också viktigt att Europa, inte minst i nordsyd-dimensionen,
            river muren mellan sitt eget välstånd och grannarnas fattigdom.
          </note>
          <note>
            EU bör bidra till ekonomisk, politisk och social utveckling,
            exempelvis genom att reformera jordbrukspolitiken som diskriminerar
            vårt grannskap, och också underlätta handel och kontakt mellan
            människor. Här är frihandels- och samarbetsavtal viktiga instrument.
          </note>
          <note>
            Den senaste tiden har vi talat mycket om EU:s kris, krisen i
            euroområdet, marknaden, effekter för Sveriges export och annat.
            Det har varit en viktig diskussion, och vi ser hur EU på många
            sätt har drabbats hårt av krisen. Inte minst har vi en ungdomsgeneration
            som riskerar att få det sämre än sina föräldrar. Vi har också
            en massarbetslöshet som sprider sig. Allt detta är konsekvenserna
            av finanskrisens andra våg som har flyttat över skulderna från
            det privata till det offentliga.
          </note>
          <note>
            Förhoppningsvis kan EU komma upp på banan igen, få tillväxt och
            framtidstro och få i gång investeringar och annat och då sätta
            fokus på mer än enbart kortsiktig åtstramningspolitik.
          </note>
          <note>
            Vi vill se ett EU som handlar om mer än en marknad och ett valutasamarbete.
            Vi vill att EU ska vara en union för full sysselsättning. Sverige
            ska i EU och internationellt verka för att svenska företag får
            fri tillgång till världens marknader på bra och rättvisa villkor.
          </note>
          <note>
            Vi vill också se ett medborgarnas Europa. EU:s arbetsformer måste
            bli öppnare och effektivare. EU:s ledare ska inte tala om fördjupning
            om de inte samtidigt lägger offensiva förslag för att stärka demokratisk
            kontroll och förankring. Det finns en risk för att man i denna
            krissituation inför nya samarbetsformer där man tappar bort insyn
            och kontroll.
          </note>
          <note>
            Vi vill också se ett löntagarnas Europa. Vi ska inte konkurrera
            med låga löner och sämre villkor vare sig i Sverige eller i EU.
            Därför vill vi se ett socialt protokoll läggas till fördraget.
          </note>
          <note>
            Vi vill också att EU ska vara en union för hållbar tillväxt.
            Vi vet att inget land kan klara klimat- och miljöhoten ensamt.
            Vi vill att Sverige ska driva EU:s klimatpolitik framåt, inte
            bromsa den. Vi vill att Sverige ska vara aktivt i EU för en internationell
            klimatöverenskommelse.
          </note>
          <note>
            Detta är några av de EU-frågor som vi lyfter fram i vårt utrikespolitiska
            dokument. För oss är EU mer än en marknad. Vi vill se en union
            för full sysselsättning. Vi vill se ett medborgarnas och löntagarnas
            Europa. Vi vill ha en union för hållbar tillväxt och rättvis klimatpolitik.
          </note>
          <note>
            Vi vill också att EU:s utrikespolitik ska ha tydlig koppling
            till demokratisk utveckling och mänskliga rättigheter. Detta kommer
            flera kolleger till mig i den socialdemokratiska gruppen att fortsätta
            utveckla i dagens debatt.
          </note>
          <note>
            Vi tror att EU:s handelspolitik kan främja en positiv utveckling,
            inte minst i vårt grannskap. Det krävs frihandels- och samarbetsavtal
            med östliga partnerskapet och Nordafrika.
          </note>
          <note>
            Precis som regeringen tycker vi att det ska vara en fortsatt
            utvidgning och att det ska finnas ett medlemskapsperspektiv för
            såväl Island som Balkan och Turkiet.
          </note>
          <note>
            EU kan göra skillnad om viljan finns. Vi har visat vägen i det
            socialdemokratiska dokumentet som heter just Om viljan finns .
          </note>
          <note type="speaker">
            Anf. 53 DÉSIRÉE PETHRUS (KD) replik:
          </note>
          <note>
            Fru talman! Det var många bra och fina målsättningar när det
            gäller vad Socialdemokraterna vill med EU, och jag tror att vi
            på många sätt är överens.
          </note>
          <note>
            Jag har dock en fråga om långtidsbudgeten. Socialdemokraterna
            har till stor del stött regeringen i dessa förhandlingar och är
            hyfsat nöjda med det resultat vi kom fram till i förra veckan
            med de andra 26 regeringscheferna.
          </note>
          <note>
            Martin Schulz som är socialdemokrat och leder Europaparlamentet
            säger på Twitter att han varken vill, kan eller kommer att skriva
            på långtidsbudgeten.
          </note>
          <note>
            Hur ser Tommy Waidelich på uttalandet från den socialdemokratiska
            gruppen att inte stödja långtidsbudgeten?
          </note>
          <note type="speaker">
            Anf. 54 TOMMY WAIDELICH (S) replik:
          </note>
          <note>
            Fru talman! Martin Schulz får stå till svars för sina uttalanden
            inför sina väljare.
          </note>
          <note>
            Det är sant att vi tycker att långtidsbudgeten är acceptabel.
            Vi beklagar att den inte är tillräckligt modern med fokus på investeringar
            i forskning, utveckling och infrastruktur och att det fortfarande
            är för mycket jordbrukssubventioner. Visserligen är det mesta
            av den svenska rabatten som Göran Persson fick igenom kvar, men
            den har naggats lite i kanten. Det är dock som sagt en acceptabel
            uppgörelse som vi har godkänt i EU-nämnden.
          </note>
          <note>
            Nu återstår behandlingen i Europaparlamentet, och det är mycket
            positionering och många uttalanden från olika personer. Jag hoppas
            dock att man kommer överens om en långtidsbudget som är det förslag
            som ligger på bordet. Man hade gärna kunnat gå längre vad gäller
            moderniseringen, men jag tror att Europaparlamentet kommer att
            rösta för.
          </note>
          <note type="speaker">
            Anf. 55 DÉSIRÉE PETHRUS (KD) replik:
          </note>
          <note>
            Fru talman! Jag tackar Tommy Waidelich för svaret. Det är dock
            lite allvarligt när den som leder den socialdemokratiska gruppen
            i Europaparlamentet uttalar sig så negativt om den budget som
            regeringscheferna kommit överens om.
          </note>
          <note>
            Jag kan inte riktigt hålla med Tommy Waidelich. Vi har påbörjat
            en modernisering. Jordbruksstödet sänks med 10 procent, och andelen
            till forskning, utveckling och infrastruktur ökas med 40 procent.
            Det är alltså ett stort skifte jämfört med det som varit tidigare.
          </note>
          <note>
            När det gäller rabatten skulle vi i det första förslaget få bara
            142 miljoner i rabatt. Men sedan gick det upp till 2,8 miljarder.
            Det var med andra ord ett ganska bra förhandlingsarbete.
          </note>
          <note>
            Jag hoppas att Tommy Waidelich kommer att göra allt för att försöka
            påverka sina svenska kamrater i Europaparlamentet så att de ser
            till att budgeten går igenom.
          </note>
          <note type="speaker">
            Anf. 56 TOMMY WAIDELICH (S) replik:
          </note>
          <note>
            Fru talman! Jag ger samma medskick till Désirée Pethrus, för
            det finns många kristdemokrater i Europaparlamentet som vill flytta
            fram Europaparlamentets positioner och använda budgetfrågan i
            en sådan diskussion.
          </note>
          <note>
            Jag har själv suttit i Europaparlamentet och i budgetutskottet
            som handhar budgetfrågorna. Jag vet att man i dessa diskussioner
            har olika roller och att man i olika skeden kommer till olika
            slutsatser. Här har Europaparlamentet, våra partivänner och Martin
            Schulz sina roller.
          </note>
          <note>
            Jag vet att Martin Schulz är en övertygad person. Jag satt bredvid
            honom under min tid i Europaparlamentet, så jag hade många tillfällen
            att tala med honom. Han drivs av det uppdrag han har i parlamentet.
          </note>
          <note>
            Till syvende och sist måste dock parlamentet jämka ihop sig med
            ministerrådet, och jag är övertygad om att vi når en bra jämkning
            för Europas bästa.
          </note>
          <note type="speaker">
            Anf. 57 HANS WALLMARK (M) replik:
          </note>
          <note>
            Fru talman! Jag delar mycket av Tommy Waidelichs åsikter när
            det gäller den europeiska utvecklingslinjen. Jag tycker att vi
            ska använda kammaren även för att peka på likheter mellan partier
            och mellan Alliansen och Socialdemokraterna.
          </note>
          <note>
            Jag vill knyta an till det som Désirée Pethrus sade. Vi pratar
            om en tysk socialdemokratisk talman i Europaparlamentet. Det finns
            även svenska socialdemokrater. Göran Färm har också uttalat sig
            när det gäller synen på EU-budgeten.
          </note>
          <note>
            Min korta och koncisa fråga till Tommy Waidelich är: Är det tänkbart
            att svenska socialdemokrater kan ha en synpunkt i Stockholm och
            en annan i Bryssel?
          </note>
          <note type="speaker">
            Anf. 58 TOMMY WAIDELICH (S) replik:
          </note>
          <note>
            Fru talman! Det händer ibland. Vi måste se våra olika roller.
            Det finns till exempel folkpartistiska ledamöter i Europaparlamentet
            som har haft en annan position än regeringen. Är det möjligt,
            Hans Wallmark? De nationella parlamenten och Europaparlamentet
            har olika roller, och regeringarna har sin roll.
          </note>
          <note>
            Detta kommer att leda till en förlikning. Jag är övertygad om
            att man kommer att nå ett bra resultat. Det verkar i alla fall
            så av kommentarerna att döma.
          </note>
          <note>
            Göran Färm är koordinator. Han är gruppledare för alla socialdemokrater
            från hela EU i budgetutskottet. Det är bra för Socialdemokraterna
            i Sverige och det är bra för Sverige att ha en person i en sådan
            position. Det innebär att vi måste ha förståelse för att Göran
            Färm företräder Europas alla socialdemokrater i Europaparlamentet.
            Han kommer att göra det fram till dess att det finns en överenskommelse.
            Det är viktigt att känna till skillnaderna.
          </note>
          <note>
            Hur agerar folkpartistiska ledamöter i förhållande till regeringen?
          </note>
          <note type="speaker">
            Anf. 59 HANS WALLMARK (M) replik:
          </note>
          <note>
            Fru talman! Jag ska inte gömma mig bakom några folkpartister.
            Jag kan bara notera att när det gäller den politiska familj som
            Moderaterna och Kristdemokraterna tillhör, EPP, har samtliga fem
            svenska EPP-ledamöter röstat emot förslaget när Europaparlamentet
            har haft möjlighet att ta ställning till det.
          </note>
          <note>
            Jag tycker att det finns en logik i att man tycker likadant i
            Stockholm som i Bryssel. Jag önskar att Socialdemokraterna också
            kunde göra det och önskar Tommy Waidelich lycka till.
          </note>
          <note>
            Tommy Waidelich har tidigare under en kortare tid varit finanspolitisk
            talesman för Socialdemokraterna. Det är bra att man kombinerar
            ekonomiska frågor med Europafrågor. Jag nämnde artiklar i The
            Economist och Transatlantic Trends. Har Tommy Waidelich någon
            uppfattning om att Sverige sticker ut på ett positivt sätt, nämligen
            att svenska folket verkar vara det som har den mest positiva synen
            på det egna landets ekonomiska förmåga av alla tillfrågade EU-länder.
            Vi har haft ett alliansstyre i sex år. Är det någon klocka som
            ringer, Tommy Waidelich?
          </note>
          <note type="speaker">
            Anf. 60 TOMMY WAIDELICH (S) replik:
          </note>
          <note>
            Fru talman! Klockan ringde redan 2006 när alliansregeringen tog
            över och såg vilket stort budgetöverskott man hade. Regeringen
            har haft det väl förspänt och har haft starka offentliga finanser
            och har på så sätt klarat sig bättre.
          </note>
          <note>
            Vi har dessutom varit förskonade från en bankkris. Om till exempel
            Lettland hade dragits in, vilket var ganska nära, hade också svenska
            banker kunnat få problem. Då hade situationen sett helt annorlunda
            ut här hemma.
          </note>
          <note>
            Oaktat att regeringen hade det väl förspänt när det gäller statsfinanserna
            har man gjort något som jag tycker att vi ska ge regeringen en
            eloge för, nämligen att man har låtit Riksbanken agera. Vi har
            haft en Riksbanksledning med lång erfarenhet av finanskriser,
            inte minst Riksbankschefen, som navigerade helt rätt under krisåren.
            Jag tycker att regeringen gjorde rätt som lät Riksbanken agera
            för Sveriges bästa.
          </note>
          <note type="speaker">
            Anf. 61 CHRISTIAN HOLM (M):
          </note>
          <note>
            Fru talman! Åhörare! Vi moderater brukar säga att vi vill se
            ett starkare Sverige i Europa och ett starkare Europa i världen.
            Det säger vi för att vi vill att våra värderingar om frihet, öppenhet
            och demokrati och effekten av dessa ska nå ut till fler människor
            runt om i världen och göra skillnad i deras vardag.
          </note>
          <note>
            Alltför många människor saknar i dag möjlighet att uttrycka sig
            fritt och framföra sina åsikter utan att riskera att straffas
            för detta. Alltför många lever i dag i situationer där krig och
            konflikt hotar deras säkerhet och frihet. Alltför många lever
            i fattigdom med ett stort humanitärt lidande och med begränsade
            eller obefintliga möjligheter till delaktighet i samhället.
          </note>
          <note>
            Det svenska biståndet är omfattande och gör skillnad för människors
            vardag runt om i världen. Vi ger bistånd genom kontakter med enskilda
            länder bilateralt. Vi gör det genom omfattande stöd till FN-organ
            eller genom EU.
          </note>
          <note>
            Biståndet är bara ett av de verktyg som behövs för utveckling.
            För att nå långsiktigt hållbar utveckling behövs också demokratiska
            och marknadsekonomiska reformer och ett starkt entreprenörskap
            och investeringar så att jobb och ett ökat välstånd därmed kan
            skapas.
          </note>
          <note>
            Avsaknaden av frihet och demokrati och kränkningar av de mänskliga
            rättigheterna är upphov till såväl mänskligt lidande som konflikter
            och utebliven ekonomisk tillväxt. Ekonomisk frihet betyder inte
            per automatik demokrati, frihet och öppenhet, men det ökar förutsättningarna
            för detta. Kina och Singapore är exempel på länder där man inte
            ser att den ekonomiska friheten leder till demokratiska reformer.
            Den ekonomiska friheten i dessa länder är relativt stor medan
            de demokratiska reformerna lyser med sin frånvaro. Förtrycket
            är alltjämt mycket starkt.
          </note>
          <note>
            Fru talman! Med demokrati, frihet och respekt för de mänskliga
            rättigheterna finns däremot per automatik också ekonomisk frihet.
            Därför är just de politiska och medborgerliga rättigheterna så
            viktiga och grundläggande.
          </note>
          <note>
            Vi har de senaste åren glädjande nog sett resultatet av fallande
            diktaturer och fallande diktatorer, inte minst i norra Afrika
            och Mellanöstern. Att en blodtörstig och odemokratisk regim eller
            diktator faller innebär inte per automatik att allt blir bra.
            Det innebär inte automatiskt frihet, demokrati och ett fungerande
            samhälle. Man tar inte alltid snabba steg mot en politisk och
            ekonomisk utveckling. Vi har ett ansvar att vara med och stödja
            och arbeta för detta.
          </note>
          <note>
            I Syrien har vi ännu inte sett några tecken på demokratisering
            och det smärtar att se den oförmåga som världssamfundet visar
            genom Rysslands och Kinas blockeringar samtidigt som president
            Asad fortsätter att förtrycka och mörda sitt folk.
          </note>
          <note>
            Vi ser också med oro på den politiska utvecklingen i Ryssland
            och Ukraina. Förtrycket ökar successivt och friheten begränsas
            alltmer. Politiserade rättegångar mot tidigare ledare som exempelvis
            Julija Tymosjenko i Ukraina är bekymmersamma, allvarliga och oacceptabla
            och visar på bristen på demokratisk vilja hos det politiska ledarskapet
            i landet.
          </note>
          <note>
            Efter höstens val i Georgien ser vi oroande tendenser till minskad
            frihet och politisk och demokratisk tillbakagång i det land som
            kanske har varit regionens föregångsland under det senaste decenniet
            under ledning av president Saakasjvili och där man har sett en
            positiv utveckling såväl politiskt som ekonomiskt. Här är ett
            starkt internationellt engagemang viktigt för att säkerställa
            att det inte blir en demokratisk tillbakagång.
          </note>
          <note>
            Fru talman! Vi förfäras givetvis över den alltmer repressiva
            diktaturen i Vitryssland och oroas av situationen för landets
            politiska fångar. Det gäller inte minst människorättskämpar som
            Ales Bialiatski och den ungdomspolitiske ledaren Zmister Dashkevich.
            Det finns också många andra politiska fångar. President Lukasjenkos
            förtryckarregim måste ställas till svars för det förtryck och
            de övergrepp av de mänskliga rättigheterna som man regelmässigt
            begår.
          </note>
          <note>
            I dagarna har vi också fått ta del av den totala politiska härdsmältan
            i Nordkorea som återigen avfyrar kärnvapen. Det är oroande och
            skrämmande och det kräver och förtjänar omvärldens fördömande.
          </note>
          <note>
            Tyvärr är antalet länder med diktatorer, odemokratiska ledare
            och systematiskt förtryck av oliktänkande alltjämt för många även
            om de blir färre. Vi har Kuba, Venezuela, Sudan, Zimbabwe ja listan
            kan göras lång.
          </note>
          <note>
            Fru talman! Det svenska biståndet är värderingsburet och kraven
            på reformer för demokrati, frihet och marknadsekonomi är genomgående.
            Att stärka yttrandefrihet, demokratiska institutioner och kvinnors
            rättigheter samt att arbeta för en hållbar utveckling såväl politiskt
            och ekonomiskt som miljömässigt är av stor vikt.
          </note>
          <note>
            Satsningen på friheten på nätet är en viktig del i våra demokratisatsningar
            som har vunnit alltmer gehör runt om i världen. Frihet på nätet
            och tillgång till sociala medier och telekommunikation är varje
            diktators stora hot.
          </note>
          <note>
            Svenskt bistånd ska göra skillnad i vardagen för dem som det
            är avsett för. Det ska vara effektivt och ge resultat, och det
            ska kunna användas för att ställa krav på reformer för långsiktig
            hållbarhet. Varje diktator ska frukta det svenska biståndet.
          </note>
          <note type="speaker">
            Anf. 62 VALTER MUTT (MP) replik:
          </note>
          <note>
            Fru talman! Jag instämmer i Christian Holms beskrivning att bistånd
            i sig naturligtvis inte räcker utan att företagande och entreprenörskap
            är avgörande för att man ska få till stånd en utveckling i de
            fattiga delarna av världen. Men det vill då till att det är ett
            företagande som verkligen kommer hela folket till del.
          </note>
          <note>
            Då kommer jag osökt in på detta med land-för-land-rapportering,
            alltså att multinationella företag ska redovisa sina vinster land
            för land så att de också kan beskattas land för land. Detta är
            helt avgörande för en lång rad utvecklingsländer. Det är också
            en linje som, glädjande nog, Moderaternas norska systerparti Høyre
            står för. De står faktiskt för land-för-land-rapportering i dag.
            Det skulle vara mycket intressant att få ta del av Christian Holms
            syn på detta med land-för-land-rapportering.
          </note>
          <note type="speaker">
            Anf. 63 CHRISTIAN HOLM (M) replik:
          </note>
          <note>
            Fru talman! Det är glädjande att Valter Mutt står bakom delar
            av regeringens politik. Valter är en klok man. Det är riktigt
            att bistånd inte räcker och att entreprenörskap är viktigt.
          </note>
          <note>
            Självklart vill vi att företagen ska ta ansvar, att de ska ta
            ett socialt ansvar, göra rätt för sig och följa gällande regelverk.
            Vi har haft denna diskussion även när Swedfund från Sverige har
            gått in med satsningar i olika företag för att vara med och stötta.
          </note>
          <note>
            Det gäller, som sagt, att följa gällande internationella regelverk.
            Men det är oerhört viktigt att skatten kommer landet till del.
            Men det finns en annan viktig och väsentlig del när det gäller
            företagande, och det är alla de jobb som skapas i länder som oftast
            har en oerhört stor arbetslöshet och en mycket liten vit arbetsmarknad.
            Där är möjligheten att få en ekonomisk utveckling och stå på egna
            ben oerhört grundläggande för individerna.
          </note>
          <note type="speaker">
            Anf. 64 VALTER MUTT (MP) replik:
          </note>
          <note>
            Fru talman! Visst ska man följa regelverken. Men problemet i
            detta fall är att det inte finns några tydliga regelverk att följa.
            Det är därför som EU-parlamentet har tagit ett initiativ att införa
            land-för-land-rapportering i linje med det som den amerikanska
            kongressen redan har infört, den så kallade Dodd-Frank Act. Vi
            politiker ska faktiskt också ändra och införa regelverk där sådana
            saknas. Det är det som just nu förhandlas mellan EU-parlamentet
            och ministerrådet. Det är därför som jag ställer frågan till Christian
            Holm som företrädare för det största regeringspartiet: Tycker
            ni, i likhet med exempelvis ert norska systerparti, att detta
            är någonting bra och att vi då får företag vilkas frukter kommer
            hela landets befolkning till del i stället för att skeppas ut?
          </note>
          <note>
            I dag exporterar Zambia formellt sett till Schweiz, trots att
            deras koppar går till Kina och så vidare.
          </note>
          <note type="speaker">
            Anf. 65 CHRISTIAN HOLM (M) replik:
          </note>
          <note>
            Fru talman! Som Valter Mutt nämner pågår det ett arbete inom
            EU. Självklart är det viktigt att den linje som Sverige driver
            också drivs av Europeiska unionen.
          </note>
          <note>
            Vi är förvisso fria att tycka olika saker om en stor del av vår
            utrikespolitik, men vi når mycket längre om vi också kan få hela
            EU med oss.
          </note>
          <note>
            Exakt hur den svenska regeringen har drivit denna fråga får jag
            återkomma till Valter om eftersom jag inte har den detaljkunskapen.
            Men självklart står vi normalt sett för att företag ska göra rätt
            för sig. Vi vill också försöka få detta att gälla på EU-nivå.
          </note>
          <note type="speaker">
            Anf. 66 KENT EKEROTH (SD):
          </note>
          <note>
            Fru talman! Tidigare när jag har medverkat i dessa utrikespolitiska
            debatter har jag talat om den arabiska vintern, eller det som
            många felaktigt trodde var en vår. Jag varnade 2011 för, och förutsåg
            mer eller mindre exakt, den utveckling som vi skulle få se. Jag
            kan tyvärr säga att jag fick rätt. De andra sju partiernas naiva
            inställning sammanfattades bäst av Christian Holm, då han när
            det gäller Egypten talade om en ren rädsla för ett islamistiskt
            hot som inte finns med anledning av att jag varnade för den islamistiska
            utvecklingen där.
          </note>
          <note>
            Mer fel än så kunde man inte ha. Anledningen till att jag påtalar
            detta för tredje gången är att det visar på ett genomgående problem
            i denna kammare, nämligen oförståelsen inför de värderingar som
            råder där. Det är samma oförståelse som har medfört att de andra
            sju partierna har tillåtit massinvandring och mångkulturalism
            i Sverige. Det är en brist på förståelse för hur andra värderingar
            och kulturer fungerar. Att de andra partierna ska lära sig av
            detta är väl för mycket begärt.
          </note>
          <note>
            Jag ska inte uppehålla mig så mycket vid den arabiska vintern
            utan i stället tala om en annan del i politiken, nämligen EU.
            Precis som när det gäller kriminalpolitiken eller invandringspolitiken
            finns det egentligen bara ett alternativ i Sverige om man vill
            se en förändring i EU-politiken, och det är Sverigedemokraterna.
          </note>
          <note>
            Som mina kolleger tidigare har redogjort för i denna debatt vill
            vi ha en ny folkomröstning om EU. Varför vill vi ha det? Vi vill
            ha det för att vi anser att EU för med sig långt fler negativa
            än positiva saker. Men vi vill också ha det för att svenska folket
            aldrig någonsin har sagt ja till den union som vi för närvarande
            är medlemmar i.
          </note>
          <note>
            Vad röstade svenska folket för 1994? Jag har valsedeln här. Rubriken
            är: Folkomröstning om EU-medlemskap.
          </note>
          <note>
            Sedan kan man läsa följande:
          </note>
          <note>
            Riksdagen har beslutat att det ska hållas en folkomröstning om
            svenskt medlemskap i Europeiska unionen (EU). Omröstningen gäller
            om Sverige ska bli medlem i EU enligt det avtal som förhandlats
            fram mellan Sverige och EU:s medlemsstater.
          </note>
          <note>
            Anser du att Sverige bör bli medlem i EU i enlighet med avtalet
            mellan Sverige och EU:s medlemsstater?
          </note>
          <note>
            Det var alltså detta som en knapp majoritet röstade ja till för
            snart 20 år sedan.
          </note>
          <note>
            Nu har jag en mycket enkel fråga till alla EU-vurmare i denna
            kammare:
          </note>
          <note>
            Är Sverige i dag medlem i samma EU som vi enligt valsedeln 1994
            röstade ja till? Är vi med i samma organisation som då? Är det
            någon i denna kammare som med hedern i behåll kan stå upp och
            säga att vi är det? Om man erkänner att vi inte är det, då blir
            frågan om en folkomröstning ganska naturlig för svenska folket.
          </note>
          <note>
            Sedan svenskarna röstade ja 1994 har följande fördrag slutits:
            Amsterdamfördraget, Nicefördraget och sist men verkligen inte
            minst Lissabonfördraget.
          </note>
          <note>
            Exempelvis Amsterdamfördraget gav EU möjlighet till lagstiftning
            rörande invandring, civilrätt och fri rörlighet i EU. Schengen
            blev en del av EU:s lagstiftning. Man fastlade nya principer och
            ansvarsområden för utrikespolitik och säkerhetspolitik. Man införde
            det krystade namnet EU:s höga representant för utrikes- och säkerhetsfrågor,
            vilket är EU:s utrikesminister.
          </note>
          <note>
            I Nicefördraget anpassades unionens institutioner och beslutsförfaranden,
            man utökade antalet ledamöter i parlamentet och så vidare.
          </note>
          <note>
            Lissabonfördraget innebar den förmodligen största maktöverföringen
            i Sveriges historia till främmande makt. Om detta tillfrågades
            inte heller svenska folket, trots att det de facto stod i strid
            med svensk grundlag. När tillfrågades svenska folket om detta?
            Det gjordes aldrig. Det var till och med medvetet så för att man
            visste att sju av tio ville rösta nej. De få länder som fick rösta
            om detta röstade nej, och det spelade absolut ingen roll för EU.
          </note>
          <note>
            Det är ett häpnadsväckande förakt mot svenska folket som vi har
            sett denna kammare uppvisa i så många år när det gäller EU.
          </note>
          <note>
            Som min kollega Johnny Skalin var inne på tidigare beslutas det
            inte längre i Sverige om många lagar. För andra medlemsländer
            i EU gäller detsamma.
          </note>
          <note>
            Exempelvis Tysklands justitieministerium har rapporterat att
            omkring 80 procent av Tysklands lagar inte beslutas i Tyskland.
          </note>
          <note>
            Johnny Skalin berättade att 30 procent av våra nationella lagar
            kom från EU, och detta var innan Lissabonfördraget trädde i kraft
            då alla politiska områden lades under EU:s makt.
          </note>
          <note>
            En folkomröstning ansågs legitim 1994 när det handlade om ett
            mellanstatligt samarbete. Då ansåg regeringen och riksdagen att
            svenska folket skulle tillfrågas genom en folkomröstning.
          </note>
          <note>
            Det är nu en överstatlig union där EU har makt på alla politiska
            områden. Hur kan man med samma logik inte vilja ha en folkomröstning?
            Hur kan man med samma logik inte tillfråga svenska folket om de
            vill rösta om man nu gav dem möjlighet att rösta när det var ett
            mellanstatligt samarbete? Det finns inget rim och reson i det.
          </note>
          <note>
            Jag skulle kunna stå här och läsa ur Lissabonfördraget om vad
            det säger om Sveriges självbestämmande. Håret skulle resa sig
            upp på människor om de hade läst detta. Det står till exempel
            att man ska skapa ett europeiskt politiskt medvetande som ska
            uttrycka unionsmedborgarnas vilja.
          </note>
          <note>
            Unionen ska ha befogenhet i utrikes- och säkerhetspolitiken.
            Det ska leda till ett gemensamt försvar. Det står i artikel 24.
            I artikel 34 står det att man ska samordna sig inom internationella
            organisationer och konferenser och hävda unionens ståndpunkter,
            och så vidare.
          </note>
          <note>
            Det står också att Sverige ska med alla till buds stående medel
            bli skyldigt att försvara om en annan stat blir anfallen. Detta
            är inte vad svenska folket röstade ja till 1994, och nu vet alla
            om det.
          </note>
          <note type="speaker">
            Anf. 67 CHRISTIAN HOLM (M) replik:
          </note>
          <note>
            Herr talman! Det var intressanta minuter att lyssna på Kent Ekeroth.
            Vi fick veta att Kent Ekeroth är emot. Det var samma sak förra
            året i debatten när vi stod här. Kent Ekeroth var lika mycket
            emot då. Frågan är vad Kent Ekeroth är för. Vad är Kent Ekeroths
            alternativ?
          </note>
          <note>
            Vi röstade ja till EU i folkomröstningen när Kent var ännu yngre
            än vad jag var då. Vi har haft möjlighet att delta i uppbyggnaden
            av det som är dagens EU. Vi är med och påverkar. Vi är aktiva
            och engagerade. Vi gör skillnad, och Sverige har fått ett ökat
            inflytande.
          </note>
          <note>
            Vi är med i utvecklingspolitiken utanför EU och jobbar för och
            skapar en bättre tillvaro för människor som i dag befinner sig
            i länder som har det svårt. Vi har situationen i norra Afrika
            och Mellanöstern.
          </note>
          <note>
            Vi vill vara där och ha ett EU-samarbete. Men vad vill Kent Ekeroth
            mer än att vara emot, emot och emot?
          </note>
          <note type="speaker">
            Anf. 68 KENT EKEROTH (SD) replik:
          </note>
          <note>
            Herr talman! Johnny Skalin har tidigare redogjort för vad vi
            vill. Jag tror att Christian Holm till och med var här för att
            lyssna till det. Vi är för ett samarbete i Europa. Det jag poängterar
            här är att vi inte är för att några byråkrater i Bryssel ska sitta
            och diktera svenska förhållanden. Det finns en mängd exempel på
            det.
          </note>
          <note>
            Jag ska ta ett exempel. Vi i riksdagen, svenska folket, beslöt
            att riva upp reglerna för fjälljakten som tillåter att alla EU-medborgare
            fritt ska få jaga i Sverige. När riksdagen gav uppdraget till
            regeringen hörde man sedan Eskil Erlandsson säga: Vi kanske ändå
            inte kan göra det, trots att det svenska folket vill det, eftersom
            det är mot EU-rätten.
          </note>
          <note>
            Inte ens i situationer där en majoritet av svenska folket har
            röstat om någonting som berör Sverige ska vi tillåtas att göra
            det för att stora EU ska berätta för oss vad vi ska göra. Det
            är vad mitt anförande handlar om. Det är det demokratiska underskottet
            som ni över huvud taget inte bryr er om.
          </note>
          <note type="speaker">
            Anf. 69 CHRISTIAN HOLM (M) replik:
          </note>
          <note>
            Herr talman! Jag kommer inte att försvara allt som sker inom
            EU. Jag försvarar inte heller alltid allt som sker i riksdagen.
            Men jag tycker inte att vi ska lämna vare sig riksdagen eller
            EU eller avskaffa dem båda. Man ska arbeta för att förbättra och
            driva sin politik.
          </note>
          <note>
            Det finns frågor som är viktiga att vi har gemensamt. Det finns
            saker som nationalstaten kanske inte ska få begränsa. Då skulle
            vi exempelvis kanske inte ha någon fri handel med Frankrike. Det
            är inte alltid så. Det finns röster och krav på att man ska begränsa.
            Det är bra om vi kommer överens om en öppenhet inom EU.
          </note>
          <note>
            Jag blev kallad naiv, korkad och allt vad det kan ha varit av
            Kent Ekeroth för mitt uttalande förra året. Den diskussion vi
            då hade handlade om att vi försökte se positiva tendenser med
            den arabiska våren där det hände mycket positivt.
          </note>
          <note>
            Självklart finns det också risker. Det är samma sak vi ser i
            dagens Syrien. Jag vill att Asad ska falla. Men det är självklart
            att det inte är skrivet i sten att det blir någonting bra som
            kommer därefter.
          </note>
          <note>
            Det får vi leva med. Men vi måste också hantera och arbeta för
            att förbättra och skapa förutsättningar för uppdraget.
          </note>
          <note type="speaker">
            Anf. 70 KENT EKEROTH (SD) replik:
          </note>
          <note>
            Herr talman! Det är närmast komiskt att lyssna på Christian Holm
            när han berättar om vad han egentligen tyckte för två år sedan
            när han sade någonting helt annat. Det finns på video.
          </note>
          <note>
            Christian Holm sade att det var ren rädsla för ett islamistiskt
            hot som inte finns i Egypten. Kom ihåg det uttalandet: Ett islamistiskt
            hot som inte finns i Egypten. Sedan gick de och vann med 75 procent
            av rösterna.
          </note>
          <note>
            Det hela blir komiskt. Hur kan du stå och förneka och säga att
            du menade någonting annat? Vi hörde vad du sade. Jag var där,
            och det finns på video. Sluta förneka att det var saker och ting
            som ni uppenbarligen inte hade en aning om.
          </note>
          <note>
            Detsamma gäller EU. Mitt anförande här handlade om att vi 1994
            röstade om ett EU som inte finns i dag. Christian Holm verkar
            inte ha några betänkligheter över huvud taget om att det svenska
            folket kanske bör tillfrågas när vi flyttar all makt från Sverige
            till EU.
          </note>
          <note>
            Att EU har överstatlig makt på alla politiska områden bekymrar
            inte Christian Holm över huvud taget. Det är beklämmande att han
            inte vill att svenska folket ska få avgöra sin egen framtid. Det
            säger för den delen också en del om Moderaterna.
          </note>
          <note type="speaker">
            Anf. 71 ULRIK NILSSON (M) replik:
          </note>
          <note>
            Herr talman! När det gäller den arabiska våren kommenterade Kent
            Ekeroth oförståelsen för hur andra kulturer fungerar. Jag måste
            ställa mig frågan: Är det någon speciell logik som innebär att
            de andra kulturerna, om vi använder det begreppet, inte har rätt
            till sin kultur när vi samtidigt kräver att vi svenskar ska ha
            möjlighet att vara svenska?
          </note>
          <note>
            Är det inte bättre att man har valt sin ledning mer eller mindre
            demokratiskt, det ska gärna erkännas än att man inte har gjort
            det? För mig är svaret ganska självklart. Jag vill också skicka
            med till Kent Ekeroth: Minns gärna att vi för 150, 170 år sedan
            i detta land inte heller var så toleranta mot andra religioner.
            Det tog ett tag innan konventikelplakatet kom till.
          </note>
          <note type="speaker">
            Anf. 72 KENT EKEROTH (SD) replik:
          </note>
          <note>
            Herr talman! Jag vet inte om det är första gången som jag hör
            en moderat säga att var och en har rätt till sin kultur. Som Ulrik
            Nilsson insinuerade borde svenskarna också ha rätt till det. Det
            är inte ofta vi hör det i det här landet, tyvärr.
          </note>
          <note>
            Han ställer frågan: Får de inte ha rätt till sin kultur och välja
            sina ledare? Jo, det har de, och det har jag alltid varit väldigt
            tydlig med. Jag tycker att det är jättebra när diktatorer faller.
            Men den extremt naiva syn som fanns från samtliga partier utom
            vårt baserade sig på ett feltänk och att ni över huvud taget inte
            förstod er på vad som hände därnere.
          </note>
          <note>
            Ni förstod er inte på deras värderingar och deras kulturer. Det
            är därför ni gjorde felanalysen att det skulle bli rosa fluffiga
            moln och att allting skulle bli så fint därnere. I stället gick
            det åt skogen. Det kan man väl sammanfatta det med.
          </note>
          <note>
            De har rätt att välja vad de vill. Men det behöver inte betyda
            att valet sett från ett demokratiskt eller frihetligt perspektiv
            blir bra. De har rätt att göra precis vad de vill. Men kom inte
            och påstå att det fanns speciellt goda utsikter för det 2011.
          </note>
          <note>
            Alla opinionsundersökningar i till exempel Egypten visade att
            75 procent av befolkningen ville ha sharialagstiftning. Det är
            inte en jättebra bas att stå på i en demokratisk utveckling.
          </note>
          <note type="speaker">
            Anf. 73 ULRIK NILSSON (M) replik:
          </note>
          <note>
            Herr talman! Demokrati är rätt att välja så länge man väljer
            som Kent Ekeroth vill. Jag är lite avundsjuk på Kent. Fördomar
            är väldigt praktiska. Man vet precis vad man ska tycka utan att
            behöva reflektera.
          </note>
          <note>
            Jag måste alltid reflektera och sätta saker och ting i ett sammanhang.
            Jag noterar att mycket av det som händer i arabvärlden inte är
            exotiskt utan historiskt.
          </note>
          <note>
            Vi har gjort det tidigare, men vi har också visat vägen från
            det. Förändringen går nästan aldrig att påtvinga utifrån utan
            måste komma inifrån. Den sker utifrån en tro på individen, människors
            välvilja och människors förmåga att gå vidare.
          </note>
          <note>
            Där är den stora skillnaden mellan den hållning i utrikespolitiken
            som företräds av Alliansen och den hållning som företräds av Kent
            Ekeroth och hans parti. Vi tror på de goda krafternas möjligheter.
            Men vi vill inte agera utifrån fördomar.
          </note>
          <note type="speaker">
            Anf. 74 KENT EKEROTH (SD) replik:
          </note>
          <note>
            Herr talman! Jag tror att Ulrik Nilsson har missat vad fördomar
            innebär. Fördomar är inte fakta. Det som de facto hände i Egypten
            är precis det jag sade. Det var alltså inte fördomar. Det var
            kunskap. Det är två helt olika ord.
          </note>
          <note>
            Sedan gör Ulrik Nilsson precis som våra motståndare brukar göra.
            Man målar upp sin egen halmgubbe, och sedan argumenterar man mot
            sin egen fantasi. I det här fallet sade Ulrik Nilsson att de ska
            få välja så länge de väljer som Kent vill. Nej, det var inte vad
            jag sade.
          </note>
          <note>
            De får välja precis hur de vill. Men att stå i denna kammare
            och påstå att det blir en jättefredlig utveckling och att islamisterna
            inte skulle vinna är bara okunskap och ingenting annat. Det är
            någonting som Ulrik Nilsson uppenbarligen visar också här.
          </note>
          <note>
            Jag har fortfarande inte hört någon kommentar från Ulrik Nilsson
            angående det som var huvudsaken i mitt anförande det demokratiska
            underskottet i EU.
          </note>
          <note>
            Nu kan han tyvärr inte svara på min fråga, så jag ställer den
            retoriskt: Är det EU som fanns på valsedeln i valet 1994 det EU
            som vi är med i i dag? Nej, det är det inte. Därför är det naturligt
            att ställa frågan till svenska folket ytterligare en gång.
          </note>
          <note type="speaker">
            Anf. 75 DÉSIRÉE PETHRUS (KD) replik:
          </note>
          <note>
            Herr talman! Kent Ekeroth står här och skryter med att han såg
            det islamistiska hotet i Egypten. Det är märkligt. Alla såg vi
            väl att det fanns ett islamistiskt hot. Det var ingenting nytt,
            utan frågan var om vi skulle tillåta att människor fick resa sig
            upp mot den Mubarakregim som då fanns. Skulle vi tillåta demokratiska
            yttringar, eller var tanken att man skulle ha kvar den regim som
            fanns? Är det detta som är Kent Ekeroths mening?
          </note>
          <note>
            Ingen av oss är naiva. Vi ser svårigheterna i Egypten, och vi
            vet att det finns jättemycket kvar. Men vi kan inte säga nej till
            människors demokratisträvanden.
          </note>
          <note>
            När det gäller EU är Lissabonfördraget det som har öppnat för
            ökat medbeslutande för de europeiska parlamenten. Vi har inte
            fått ett mindre demokratiskt Europa, utan vi har snarare ökat
            demokratin. Det var därför vi ställde upp på Lissabonfördraget.
            Frågan är: Hur ser du på det?
          </note>
          <note type="speaker">
            Anf. 76 KENT EKEROTH (SD) replik:
          </note>
          <note>
            Herr talman! Återigen hör vi samma sorts argumentation. Man talar
            om ifall vi ska tillåta revolutionerna i Egypten, eller var det
            nu kan vara. Ska vi tillåta att de byter ut sina ledare? Det var
            inte det jag sade i mitt anförande över huvud taget. Det var alls
            min inte poäng. De får göra precis vad de vill.
          </note>
          <note>
            Men man ska inte stå i denna kammare och påstå att det inte finns
            något islamistiskt hot, som många går upp och säger. Det var någon
            som liksom Jonas Sjöstedt talade om att det är en sekulär revolution.
            Kom inte och påstå att det fanns en insikt om vad som skulle hända
            i Egypten, för det gjorde det över huvud taget inte bland de andra
            sju partierna! Gå tillbaka till debatterna ett till två år bakåt
            i tiden och läs så framgår det bortom allt tvivel.
          </note>
          <note>
            Jag visste att EU och medbeslutandereformen skulle komma upp.
            Jag ska ta ett exempel på hur den fungerar. Alla medlemsländer
            och alla parlament i hela EU sade nej till att ge Frontex utökade
            befogenheter. Och vad hände? EU-parlamentet brydde sig inte. De
            ville ändå ge det till dem. Trots att inget medlemsland i hela
            EU ville ha det fick vi det. EU-parlamentet brydde sig inte. Är
            det medbestämmande?
          </note>
          <note type="speaker">
            Anf. 77 DÉSIRÉE PETHRUS (KD) replik:
          </note>
          <note>
            Herr talman! Jag menar att vi har ett mer långtgående inflytande
            i dag när det gäller olika förhandlingar med EU och Bryssel. Vi
            har fått en möjlighet i och med att när kommissionen kommer med
            förslag skickar de förslagen till oss i parlamenten. Vi har grönboksdebatter
            här mycket tidigare. Vi har subsidiaritetsprövningar. Kommissionen
            tycker att vi i Sverige är ganska jobbiga, för vi säger att vi
            tycker att olika saker inte stämmer överens och att vi tycker
            att vissa frågor är sådana som Sveriges parlament ska fatta beslut
            om.
          </note>
          <note>
            Vi har alltså inte slutat med något slags demokrati bara för
            att vi har ställt oss bakom olika fördrag inom EU. Det har snarare
            gått i andra riktningen. Vad vi än är med i kan vi aldrig säga
            att det ska vara statiskt. EU kan inte vara statiskt. FN kan inte
            vara statiskt. Det svenska parlamentet kan inte vara statiskt.
          </note>
          <note>
            Det hävdas här att vi absolut måste ha en folkomröstning. Varje
            fredag i EU-nämnden fattar vi beslut om vilket mandat regeringen
            har för att förhandla för Sveriges räkning.
          </note>
          <note type="speaker">
            Anf. 78 KENT EKEROTH (SD) replik:
          </note>
          <note>
            Herr talman! Désirée Pethrus lyssnar inte på vad jag sade. Hon
            talar om subsidiaritetsprövning eller medbestämmande. Det krävs
            att åtta eller nio parlament inom en åttaveckorsperiod ska vara
            eniga om ett visst förslag för att det ens ska komma upp. Och
            vad behöver kommissionen göra då? Inte någonting. De kan skicka
            tillbaka det precis som det var. Kommissionen har ingen skyldighet
            att ändra sig. De kan lägga fram exakt samma förslag igen. Så
            mycket för medbestämmande!
          </note>
          <note>
            Subsidiaritetsprövningen har vi redan varit inne på. Samtliga
            parlament i hela EU sade nej, och EU-parlamentet brydde sig inte.
            Kom inte och tala om demokrati eller medbestämmande i EU, för
            det är en fars! Det är vad det är.
          </note>
          <note type="speaker">
            Anf. 79 CARIN RUNESON (S):
          </note>
          <note>
            Herr talman! Utrikespolitik handlar inte enbart om FN och dess
            olika organ. Det handlar inte heller enbart om EU, säkerhetspolitik,
            fredsbevarande insatser eller om ambassaders och konsulats lokalisering
            för att ta några exempel.
          </note>
          <note>
            Utrikespolitik handlar också om stödet för de mänskliga rättigheterna
            runt om i världen, om kvinnors och barns trygghet, hälsa och möjligheter,
            om minoritetsgruppers rätt till land och språk, om vårt stöd i
            demokratiseringsprocesser och vår satsning på bistånd. Det gäller
            till exempel viss demokratiutveckling, utbildning, vatten och
            sjukvård ja, allt det som vi har och tar så alldeles för givet.
          </note>
          <note>
            Än i dag, en god bit in på 2000-talet, plågas, förtrycks, exploateras
            och utnyttjas miljontals barn dagligen, vilket är en helt oacceptabel
            situation. Unicef har beräknat att uppskattningsvis 19 000 barn
            under fem år dör varje dag. Det är ett barn var femte sekund.
            Under 2012 innebär det ofattbara 6,9 miljoner barn.
          </note>
          <note>
            Även om antalet barn som börjar skolan har ökat är det nästan
            70 miljoner barn som av olika anledningar över huvud taget inte
            går i skolan. Detta innebär att barnen och ungdomarna är sårbara
            och dåligt rustade för sitt fortsatta liv. Speciellt utsatta är
            flickor, som i många länder blir helt utan utbildning. Om de över
            huvud taget får börja skolan händer det inte sällan att de tas
            därifrån i mycket unga år för att giftas bort tradition måhända,
            men alldeles tokigt och alldeles fel med tanke på alla människors
            lika rätt och värde.
          </note>
          <note>
            Det finns många länder att relatera till. Jag väljer i dag Afghanistan.
            Vi har talat om det, och man tala om Afghanistan både mycket och
            länge. Jag hade tillfälle att besöka landet i månadsskiftet oktober/november
            i fjol. Det gav många intryck. Jag tycker att det är bra att vi
            nu som land satsar extra mycket på bistånd till just Afghanistan.
            Men det är också viktigt att en betydligt större del av biståndet
            än tidigare går till att stärka kvinnornas situation.
          </note>
          <note>
            Enligt Missing the Target den rapport som Kvinna till Kvinna,
            Operation 1325 och Svenska Afghanistankommittén har sammanställt
            angående kvinnor, fred och säkerhet i Afghanistan har inte ens
            1 procent av biståndet gått till att stärka kvinnornas situation.
          </note>
          <note>
            Det är knappast någonting okänt, herr talman, att det råder stor
            brist på mänskliga rättigheter i Afghanistan och att kvinnor och
            flickor har ett stort behov av skydd mot våld. Enligt vissa källor
            är landet ett av de allra farligaste för kvinnor att leva i. Rättssäkerheten
            är i stort sett obefintlig, och kvinnors deltagande i politik
            och andra beslutande församlingar är mycket begränsat. De kvinnor
            som organiserar sig de som över huvud taget kan och vågar det
            behöver mycket stöd. Tyvärr är det alltför vanligt att kvinnor
            som engagerar sig i samhällsfrågor får betala för engagemanget
            med sina liv.
          </note>
          <note>
            Så här kan det inte vara, och så får det inte vara. Med tanke
            på att Afghanistan nu är vårt största biståndsland måste vi ta
            avstånd från detta, herr talman, och vara tydliga med vår uppfattning
            när det gäller kvinnors och flickors rättigheter och mänskliga
            rättigheter över huvud taget. Det gäller oss alla och inte minst
            regeringen, utrikesministern och biståndsministern.
          </note>
          <note>
            Nu är det tyvärr inte bara i Afghanistan som kvinnor lever under
            hot och förtryck. Vi vet vad som händer i många andra länder i
            Indien, Iran, Kongo, Somalia och Etiopien. Man kan göra listan
            lång. Det handlar också om flickors och kvinnors och liv i Nicaragua
            och Honduras, för att titta åt ett annat håll i världen. Det är
            inte heller bra.
          </note>
          <note>
            Nog kan det tyckas märkligt att kvinnorna, som är i majoritet
            när det gäller jordens befolkning, inte har tillträde till de
            beslutande rummen där fredsprocesser och uppbyggnad av stater
            diskuteras. I stället utsätts de för manligt förtryck och förmynderi,
            hög förekomst av misshandel och sexuellt utnyttjande. Listan kan
            göras lång när det gäller den förnedring och brist på respekt
            som kvinnor utsätts för.
          </note>
          <note>
            När det gäller kvinnors och barns situation och respekten för
            de mänskliga rättigheterna över huvud taget anser vi socialdemokrater
            att det är oerhört viktigt att Sverige på olika sätt, inte minst
            från regeringshåll, bidrar till och verkar för en gynnsam utveckling.
            Detta, herr talman, kan vi göra både som enskilt land och genom
            EU.
          </note>
          <note>
            Det urusla stödet för ett svenskt medlemskap i FN:s MR-råd visar
            på behovet av nya ansträngningar från Sveriges sida när det gäller
            mänskliga rättigheter. Vi socialdemokrater vill se någon form
            av nystart i svenskt MR-arbete, och vi anser att vi ska utarbeta
            en ny strategi i nära samverkan med det civila samhället för att
            försöka återställa det anseende som Sverige har förlorat på det
            här mycket centrala området.
          </note>
          <note>
            Det är också högst angeläget, herr talman, att Sverige omgående
            och utan dröjsmål ratificerar Europarådets konvention om förebyggande
            och bekämpning av våld mot kvinnor och våld i hemmet.
          </note>
          <note>
            Herr talman! Partier i opposition kan uträtta mycket, men ett
            parti eller partier i majoritet sätter dagordningen i olika sammanhang.
            Därför kräver vi socialdemokrater att de i regeringsställning
            tydligare än tidigare kritiserar kränkningar av de mänskliga rättigheterna
            oavsett var eller av vem kränkningarna görs.
          </note>
          <note type="speaker">
            Anf. 80 ELISABETH BJÖRNSDOTTER RAHM (M) replik:
          </note>
          <note>
            Herr talman! Jag måste börja med att säga att jag håller med
            om väldigt mycket av det Carin Runeson säger. Det är ingen nyhet,
            varken för henne eller för mig utifrån att vi har väldigt många
            lika åsikter i den här frågan.
          </note>
          <note>
            Jag vill fråga Carin Runeson om det svenska bistånd till Afghanistan
            som vi nu har fattat beslut om. Det är ett mycket stort bistånd
            där vårt fokus i första hand ligger på kvinnor och barn. Om jag
            förstod det rätt ville Carin Runeson se en gynnsam utveckling
            av detta.
          </note>
          <note>
            Då är min fundering: Vad ser Carin Runeson som ett ytterligare
            komplement till den satsning som den svenska regeringen gör i
            dag för att vi ska få den här gynnsamma utvecklingen?
          </note>
          <note type="speaker">
            Anf. 81 CARIN RUNESON (S) replik:
          </note>
          <note>
            Herr talman! Först och främst handlar det om att bygga upp en
            demokrati i Afghanistan. Då måste kvinnor på olika sätt tillåtas
            att delta i det här uppbyggnadsarbetet och vara med i olika diskussioner.
            Jag tror att kvinnor och män tillsammans kan forma en mycket bättre
            framtid för ett land. Det här handlar om en demokratiseringsprocess,
            och där måste vi bidra.
          </note>
          <note>
            Det finns också en annan viktig faktor som vi måste jobba med,
            och det är korruption. Väldigt mycket av biståndspengarna till
            Afghanistan försvinner på vägen enligt olika källor. De pengarna
            skulle i stället behövas till satsningar på kvinnor på olika sätt.
          </note>
          <note type="speaker">
            Anf. 82 ELISABETH BJÖRNSDOTTER RAHM (M) replik:
          </note>
          <note>
            Herr talman! Korruption är ett jättestort problem. Vi vet att
            det är mycket framträdande i framför allt Afghanistan. Jag skulle
            uppskatta om vi hade gemensamma ståndpunkter och en enad front
            från oppositionen och den styrande Alliansen när det gäller hur
            vi ska hantera sådana här viktiga frågor för att vi ska kunna
            nå den demokratiutveckling som verkligen behövs i framför allt
            Afghanistan. Vi vet att Afghanistan har varit utsatt för ockupation
            och haft fokus på någonting annat än utveckling under en lång
            tid. Därför ser jag fram emot ett positivt samarbete med oppositionen
            i de här frågorna.
          </note>
          <note type="speaker">
            Anf. 83 CARIN RUNESON (S) replik:
          </note>
          <note>
            Herr talman! Jag kan tillägga att det är mycket viktigt att man
            samverkar med det civila samhället. Det finns många organisationer
            som har stor kunskap om hur saker och ting ser ut i olika länder,
            inte minst i Afghanistan eftersom vi nu pratar om det. Vi har
            Kvinna till kvinna, Operation 1325 och Svenska Afghanistankommittén.
            Jag besökte dem och tittade på deras olika projekt när jag var
            i Afghanistan. Jag tycker att de har åstadkommit otroligt mycket
            värdefullt och bra. Jag tror att vi har allt att vinna på att
            samverka i större utsträckning än vad som har gjorts hittills.
          </note>
          <note type="speaker">
            Anf. 84 MATS JOHANSSON (M):
          </note>
          <note>
            Herr talman! Som varandes medierapportör i Europarådet tänker
            jag säga några ord om yttrandefrihet och mediefrihet i framför
            allt Europa. Jag tänker börja med ett svenskt exempel på yttrandefrihet.
            Expressen har i dag en helsida där det står: Ryssland vill rusta
            sig ur förnedringen. Därför har den svenska försvarsdebatten flammat
            upp igen.
          </note>
          <note>
            Det är en bra artikel, som finns där man minst väntar sig att
            finna sådana artiklar, där man kan läsa om det som pågår i Ryssland.
            Det är en artikel om Ryssland som kan publiceras i Sverige men
            knappast i Ryssland.
          </note>
          <note>
            Jag har också en lång lista på kolleger i Ryssland. Det är journalister
            som har mördats och misshandlats de senaste åren. För att spara
            tid säger jag bara att den finns på nätet. Det finns en grupp
            som heter Moscow Bureau for Human Rights som man kan söka upp.
            Det är en eländeslista, och det är inte bara i Ryssland som det
            finns sådana listor. Förra året dödades mer än 100 journalister
            i världen. Tusentals greps och förföljdes.
          </note>
          <note>
            Efter Sovjetimperiets upplösning och omvälvningarna i Nordafrika,
            som vi har talat om i dag, har den globala demokratiseringsvågen
            avstannat. Demokratiinstitutet Freedom House skriver i sin färska
            årsrapport, som kom för någon vecka sedan, att dess frihetsindex
            har försämrats för sjunde året i rad. Av 195 undersökta stater
            är bara 90, med mindre än hälften av jordens befolkning, klassade
            som fria. Detta sagt apropå det meningsutbyte som förekom tidigare
            i dag om demokratier och diktaturer i Förenta nationerna. Under
            2012 gick 27 av världens länder åt fel håll i den här demokratistudien.
          </note>
          <note>
            Inte heller Europa är immunt mot diktaturens virus. Även i vår
            världsdel försämras skyddet för det fria ordet och dess utövare.
            Det är därför som jag och andra under två år har arbetat med en
            rapport till Europarådet om tillståndet i de 47 medlemsstaterna.
            Glädjande nog antogs den rapporten i Strasbourg för några veckor
            sedan av rådets parlamentariska församling med stöd från alla
            fem partigrupperna från vänster till höger.
          </note>
          <note>
            Arbetet för yttrandefrihet och mediernas självständighet utgör
            kärnan i Europarådets existens. I Europakonventionens artikel
            10 slås fast att: Var och en har rätt till yttrandefrihet. Denna
            rätt innefattar åsiktsfrihet samt frihet att ta emot och sprida
            uppgifter och tankar utan offentlig myndighets inblandning och
            oberoende av territoriella gränser.
          </note>
          <note>
            Problemet i Europarådet, och för den delen i andra liknande församlingar,
            är att många parlamentariker är där av olika anledningar. En del
            av oss är där för att försvara principer som de i Europakonventionen.
            Andra är där för att försvara sin regering och dess intressen.
            Det innebär att rapporter som min, som kritiserar förhållanden
            i namngivna länder, ofta blir kontroversiella beroende på utpekandet
            snarare än de värden som förespråkas.
          </note>
          <note>
            I min rapport utpekas en rad medlemsstater där förhållandet att
            man respekterar yttrande- och mediefrihet inte är självklart.
            Främst gäller det som sagt Ryssland. En rad försämringar under
            Putins styre gör landet till Europas svarta får i permanent strid
            med Europakonventionen och i topp i Europadomstolens statistik
            över fällande domar.
          </note>
          <note>
            Det aktuella fallet med åtal av en död man, advokaten Sergej
            Magnitskij, som hämnd för hans avslöjanden av korruption och kriminalitet
            högt upp i statsledningen visar att Ryssland inte har ett fungerande
            rättssystem.
          </note>
          <note>
            Bland övriga kritiserade länder i min rapport nämner jag Turkiet
            och Ungern. Om dem bör dock sägas att deras regeringar, till skillnad
            från Kreml, reagerar på internationell kritik med lagändringar
            för att försöka åtgärda påtalade brister. Vi är inte nöjda med
            de åtgärder som har vidtagits i Ungern och Turkiet, men det är
            ändå skillnad mellan de länderna och Ryssland.
          </note>
          <note>
            Sammantaget pekar reaktionen mot min rapport och andra i liknande
            ämnen på en tilltagande förmåga för en blockerande minoritet i
            Europarådet att försvaga rådets ställning som försvarare av politiska
            fri- och rättigheter. Det bådar illa för framtiden.
          </note>
          <note>
            Herr talman! Sedan 1970 har Europarådets parlamentariska församling
            antagit 50 resolutioner med rekommendationer för att stärka yttrandefrihet
            och fria medier. Min rapport lär inte bli den sista, däremot är
            den min första och sista.
          </note>
          <note>
            Med detta vill jag tacka er som fortsätter i Europarådet för
            gott samarbete. Jag vill också tacka över partigränserna, särskilt
            mina socialdemokratiska kolleger som har varit goda allierade
            i yttrandefrihetsfrågor. Lycka till i det fortsatta arbetet!
          </note>
          <note type="speaker">
            Anf. 85 MARKUS WIECHEL (SD):
          </note>
          <note>
            Herr talman! Sverigedemokraterna tror på ett ansvarsfullt bistånd
            där varje satsad krona ska göra så mycket nytta som möjligt. Vi
            nöjer oss inte med en kvantitativ målsättning utan fäster större
            fokus vid kvaliteten och ett bistånd som är inriktat på effektivitet.
            Bistånd ska vara till för en positiv utveckling i mottagarlandet,
            och det långsiktiga målet måste vara att länder utvecklas till
            den grad att de inte längre behöver något bistånd.
          </note>
          <note>
            Sverigedemokraterna vill stärka det humanitära biståndet, öka
            stödet till världens flyktingar samt verka för ett långsiktigt
            utvecklingsbistånd som utgår från fattiga människors vardag, behov
            och levnadsvillkor. Konflikter, naturkatastrofer och andra humanitära
            kriser kan skapa stor förödelse i ett land under lång tid. Det
            är för Sverigedemokraterna en självklarhet att Sverige efter bästa
            förmåga ska bidra vid dylika katastrofer. De humanitära behoven
            har ökat de senaste åren, bland annat beroende på ett ökat antal
            naturkatastrofer och konflikter. Sverigedemokraterna anser därför
            att anslagen till humanitära insatser bör öka.
          </note>
          <note>
            Herr talman! Så sent som i december vädjade Förenta nationerna
            till omvärlden om pengar för att ha råd med flyktinghjälp. FN
            och flyktingorganet UNHCR vill ha motsvarande 10 miljarder kronor
            för det växande behovet av mat, medicin och övriga grundläggande
            förnödenheter som behövs för att rädda flyktingar i bland annat
            Syrien. Dagligen flyr runt 5 000 syrier till grannländerna, och
            sammanlagt har ca 700 000 redan flytt till grannländerna.
          </note>
          <note>
            Revolutionen i Syrien har utvecklats till att bli ett fullskaligt
            inbördeskrig där såväl rebeller som Asads regim begår hemska brott.
            De som förlorar mest på detta hemska elände är oskyldiga civila.
            Kvinnor och barn som förhoppningsvis lyckas klara sig måste lämna
            sina ägodelar och sitt liv bakom sig.
          </note>
          <note>
            Det är i dessa sammanhang som rika länder som Sverige har en
            möjlighet att hjälpa till, och det handlar inte bara om Syrien.
            Det är min absoluta uppfattning att Sverige borde utöka engagemanget
            för världens flyktingar genom en effektiv biståndspolitik.
          </note>
          <note>
            Sverigedemokraterna har i sina budgetförslag utöver en ökning
            av det humanitära biståndet föreslagit en ökning av stödet till
            FN:s flyktingorgan UNHCR med 1 miljard kronor för nästkommande
            år, alltså totalt 5,5 miljarder kronor. Dessa pengar kan rädda
            hundratusentals och åter hundratusentals människor undan svält
            och krig samt kan vara avgörande för människor som kämpar för
            sina liv. Det är på plats i kris- eller krigsdrabbade länders
            närområden som en stor majoritet av världens flyktingar finns,
            och det är på dessa platser som behovet av hjälp är som störst.
          </note>
          <note>
            Enbart en mycket liten och relativt privilegierad del av världens
            flyktingar har en möjlighet att ta sig till Sverige. Många av
            dem har inte alltför sällan det lite bättre ekonomiskt ställt
            eller en i sammanhanget god utbildning. Samtidigt blir de allra
            flesta kvar i krisområden där hjälpbehovet är som störst, och
            länderna utarmas på såväl kompetens som pengar.
          </note>
          <note>
            Herr talman! Oavsett hur man vrider och vänder på det är det
            de hårdast drabbade flyktingarna som drabbas mest av dagens politik.
            I Sverige har vi en ytterst märklig inställning till flyktinghjälp.
            Åtskilliga tiotals miljarder satsas på den misslyckade invandringspolitiken,
            inte alltför sällan också i skenet av välvilja. Flera miljarder
            som ska gå till bistånd skickas samtidigt direkt tillbaka till
            staten för att hantera massinvandringen till Sverige i stället
            för att användas till medicin, mat och andra basala förnödenheter
            i FN:s flyktingläger. Utöver detta är det lätt att förfäras över
            regeringens ineffektiva bistånd då endast omkring ½ miljard av
            den totala biståndsbudgeten på ungefär 30 miljarder går till UNHCR.
          </note>
          <note>
            I morgon är det alla hjärtans dag. UNHCR gör en insats och erbjuder
            vanligt folk möjligheten att köpa gåvor till de flyktingar som
            är i störst behov av hjälp. Några dunkar rent vatten eller lite
            skolmaterial till några av alla flyktingarna som sitter i olika
            läger kan göra en stor skillnad. Ännu större skillnad kanske det
            gör att köpa filtar till flyktingarna som fryser i Syrien där
            vintern slagit till. Eller varför inte köpa nötkräm till de undernärda
            barnen i Mali?
          </note>
          <note>
            Herr talman! Faktum är att det är otroligt dyrt med försörjning
            i Sverige, och det finns inga flyktingar som behöver hjälpen mer
            än de som befinner sig i krisdrabbade länder och de ländernas
            närområden. Sverigedemokraterna vill och avser att kunna rädda
            och hjälpa så många flyktingar som möjligt. Detta kan vi åstadkomma
            genom att prioritera riktig flyktinghjälp genom en effektiv biståndspolitik.
          </note>
          <note>
            Det handlar inte bara om kriget i Syrien. Runt 40 miljoner människor
            är på flykt runt om i världen. De allra flesta av dessa är i behov
            av hjälp på plats. En human flyktingpolitik handlar inte om hur
            mycket pengar man satsar. En human flyktingpolitik handlar om
            hur många flyktingar man kan hjälpa. Det handlar om att vara effektiv
            och finnas behjälplig för alla dem som har det svårast.
          </note>
          <note>
            I detta anförande instämde Julia Kronlid (SD).
          </note>
          <note type="speaker">
            Anf. 86 OLLE THORELL (S):
          </note>
          <note>
            Herr talman! Jag tänker ägna mitt inlägg i debatten åt nedrustningsfrågan
            som har nämnts alldeles för lite i dagens debatt. Nedrustningsområdet
            är ett av de områden som vi socialdemokrater tar upp i vårt dokument
            som heter Om viljan finns .
          </note>
          <note>
            I svensk utrikespolitik i modern tid har nedrustning i allmänhet
            och kärnvapennedrustning i synnerhet haft en framträdande plats.
            Sverige har gjort sig ett namn internationellt som förpliktar.
            Hans Blix, Olof Palme, Inga Thorsson, Alva Myrdal och Rolf Ekéus
            är några av alla som bidragit till att Sverige som litet land
            ändå har tagit stor plats internationellt kring de bord där nedrustningen
            diskuterats. Inte minst i dessa dagar då Nordkorea provspränger
            kärnvapen förtjänar nedrustning att lyftas fram i debatten.
          </note>
          <note>
            Kärnvapenhotet är inte bara ett minne blott från det kalla krigets
            dagar. För människor på den koreanska halvön är det en skrämmande
            verklighet. Nordkoreas provsprängning måste förstås fördömas.
            Det krävs hårdare sanktioner och gemensamma tag från hela det
            internationella samfundet för att hitta en lösning.
          </note>
          <note>
            Herr talman! Vi socialdemokrater är oroade över att frågan om
            nedrustning är för lågt prioriterad av den nuvarande borgerliga
            regeringen. Vi menar att Sverige kan bättre, om bara viljan finns.
          </note>
          <note>
            Finland har arbetat mycket aktivt med att få till stånd en NPT-konferens
            rörande en zon fri från kärnvapen och massförstörelsevapen i Mellanöstern.
            Ett annat exempel från senare år har varit frågan om ett internationellt
            förbud mot klustervapen. Det var ett initiativ från den norska
            regeringen och kom att benämnas Oslokonventionen. Sveriges position
            pendlade från att först vara skeptisk till att bli milt avvaktande
            för att till slut landa i att motvilligt skriva under konventionen.
            Den är nu ratificerad här i riksdagen, vilket vi välkomnar, men
            regeringens saktfärdighet och bristande engagemang i frågan förskräcker.
          </note>
          <note>
            Återigen ser vi nu att den norska socialdemokratiskt ledda regeringen
            tar kraftfulla initiativ på nedrustningsområdet, och återigen
            ser vi hur den svenska regeringen står passivt bredvid. Den här
            gången gäller det kärnvapennedrustning och de humanitära konsekvenser
            som faktisk användning av kärnvapen innebär. Det är ett nytt spår
            inom nedrustningsområdet som vi menar är väl värt att pröva.
          </note>
          <note>
            På samma sätt som man tidigare visat på de katastrofala humanitära
            konsekvenserna av användningen av till exempel personminor och
            klusterbomber kan man driva frågan om ett internationellt förbud
            mot kärnvapen. Genom att med fakta och forskning visa på de fullständigt
            oacceptabla konsekvenserna av användningen av kärnvapen skulle
            det kunna vara möjligt att nå fram till ett sådant förbud. Den
            aspekten av kärnvapennedrustningen har vunnit kraft de senaste
            åren. Låt mig ge några exempel.
          </note>
          <note>
            I slutdokumentet från översynskonferensen om ickespridningsavtalet
            2010, som alla parter är eniga om, uttrycker man följande oro:
            The conference expresses its deep concern at the catastrophic
            consequences of ANY use of nuclear weapons. Ett annat exempel
            är att den internationella rödakorsrörelsen 2011 antog en resolution
            som fastslår att de har svårt att tänka sig att någon användning
            av kärnvapen skulle kunna vara förenlig med bestämmelserna i humanitär
            rätt. Låt mig nämna ytterligare ett exempel. Under FN:s generalförsamling
            i oktober 2012 presenterade 35 länder ett uttalande med följande
            budskap: Kärnvapenanvändning får katastrofala konsekvenser och
            detta faktum utgör incitament för starkare nedrustningsinitiativ.
          </note>
          <note>
            Bland våra närmaste grannar fanns Norge, Danmark och Island med
            bland undertecknarna. Man skulle kunnat tro att även Sverige fanns
            bland undertecknarna, men så var det inte. Det tycker vi socialdemokrater
            är mycket anmärkningsvärt.
          </note>
          <note>
            Den 45 mars i år står Norges regering värd för en internationell
            statlig konferens som syftar till att vidare kartlägga de humanitära
            konsekvenserna av kärnvapenanvändning. Vi socialdemokrater kommer
            att närvara, och vi hoppas att regeringen visar ett större intresse
            och deltar aktivt i det arbete som satts i gång av den norska
            regeringen. Vi menar att Sverige på ett konstruktivt sätt bör
            driva frågan om en konvention som förbjuder all användning av
            kärnvapen på grund av deras oerhörda humanitära konsekvenser.
            Sverige bör därför i FN föreslå att arbetet för en internationell
            konvention om ett fullständigt förbud mot kärnvapen snarast inleds.
          </note>
          <note>
            Avslutningsvis, herr talman, vill jag säga att fler aktiva och
            kraftfulla röster för nedrustning, icke-spridning och rustningskontroll
            behövs. Med en progressiv utrikespolitik kan Sverige göra skillnad
            om viljan bara finns.
          </note>
          <note type="speaker">
            Anf. 87 ULRIK NILSSON (M):
          </note>
          <note>
            Herr talman! Med hjälp av en sådan apparat som jag här visar
            upp för kammaren kan jag få information om mycket. Jag kan få
            information om hur det gick för Zlatan i senaste matchen i realtid
            till och med. Jag kan få information om när tåget går och vad
            som händer i riksdagens kammare. Jag kan läsa berättelser om övergrepp
            mot homosexuella eller titta på bilder från Förenade arabemiraten,
            där de slåss för sin frihet och sina demokratiska rättigheter.
          </note>
          <note>
            Dessa funktioner har, kan man säga, olika värde, och min mejlbox
            är full framför allt av den sista varianten. Där är problemet
            närmast att kunna sålla bland informationen.
          </note>
          <note>
            Jag kan också, herr talman, med denna telefon och med hjälp av
            mer avancerade datorer få information om nya affärsmöjligheter.
            Jag kan jämföra regler i olika länder. Jag kan till och med flytta
            pengar. Det är detta, herr talman, vi kallar globalisering information
            och ekonomi är globala och människor, med undantag av vissa visumregler,
            har möjlighet att röra sig över gränserna. Jag tror att det i
            grunden är positivt och viktigt. Det innebär att vi kan jobba
            utomlands. Vi kan lära känna nya kulturer och människor och utvecklas.
            Vi kan knyta band mellan folk. Vi kan sänka kostnader genom handel
            och utbyte.
          </note>
          <note>
            Vi kan räkna upp nästan hur många fördelar som helst, men det
            är inte problemfritt. Konkurrensen kan lätt leda till ett race
            to the bottom, där det handlar om att hitta den lägsta kostnaden.
            Det i sin tur kan leda till att vi söker de smarta lösningarna
            och ibland kanske tänjer lite grann på reglerna för att faktiskt
            gynna oss själva. Vi kan givetvis ställa oss frågan om det är
            okej att kunskap flyttar genom att kärnkraftsingenjörer i ett
            land åker till Iran för att hjälpa dem med deras program. Vi kan
            också ställa oss frågan om det är okej att den som är misstänkt
            för brott i ett land kan shoppa jorden runt för att hitta ett
            juridiskt system som gynnar just hans eller hennes önskemål.
          </note>
          <note>
            Herr talman! Debatten kan inte handla om huruvida vi ska ha globalisering
            utan hur vi hanterar den. Att informationen, tekniken och viljan
            finns är ett faktum. Därför måste vi ställa oss frågan hur vi
            hanterar det förhållandet att politiken är nationell samtidigt
            som rörelserna är internationella.
          </note>
          <note>
            Låt mig ta exemplet med kapitalflykt. Vi har varit i Zambia några
            gånger under debatten. Jag var också med på den resa som det tidigare
            talades om. Lösningen kan knappast vara att vi står här och moraliskt
            fördömer Zambia. Det kan vi i och för sig göra, men vi kan inte
            stanna vid att moraliskt fördöma det som sker där, utan vi måste
            sätta fokus på hur man bygger de institutioner och system som
            ska säkerställa beskattning av inkomster i de länder där inkomsterna
            uppstår. Det är inte enbart en moralisk fråga. Det är också en
            praktisk fråga. Om vi gör den till enbart en moralisk fråga missar
            vi en del av poängen.
          </note>
          <note>
            Jag tror därför att lösningen ligger i att vi arbetar vidare
            med multilaterala och bilaterala avtal. Vi måste till exempel
            främja frihandel via handelsavtal så att vi inte får handelshinder.
            Vi måste ha skatteavtal. Vi måste se till att vi har avtal som
            garanterar rörlighet. Vi måste ha utlämningsavtal. För oss är
            detta en fråga om modernitet. För oss är detta en fråga om att
            möta framtiden inte genom att stänga oss inne och andra ute, utan
            genom att vara öppna och välkomnande.
          </note>
          <note>
            Herr talman! Har Sverige då stått helt handfallet inför detta?
            Nej, jag kan konstatera att både i utrikesdeklarationen och i
            annan politik har Sverige visat vägen. Vi har drivit på för nätets
            öppenheten, det vill säga informationsspridning. Vi har drivit
            på för att se till att kommunikationen fungerar. Lite ironiskt
            sades det i debatten tidigare i dag att vi gärna talar fiberoptik
            över Östersjön, men det är essentiellt att kommunikationen fungerar,
            och det ska vi inte slarva bort i en replik.
          </note>
          <note>
            Vi har drivit på för frihandel. Jag erkänner gärna att jag är
            någon form av frihandelstaliban, för jag tror att det är där möjligheterna
            erbjuds. Vi har drivit på för att bygga nationella institutioner.
            Millenniemålen har varit verkningsfulla verktyg för det, och när
            de ska omförhandlas måste vi tänka vidare på hur vi skapar de
            institutioner som krävs. Jag tror att vi även måste fundera på
            det faktum att allt fler av jordens länder inom en icke alltför
            avlägsen framtid snarare kommer att vara samarbetsländer i handel
            än biståndsländer. Om vår politik lyckas blir konsekvensen nämligen
            den att allt fler länder kommer att ingå i den grupp som har resurser
            att själva klara av sina åtaganden. Därför måste vi välkomna det
            men också förbereda oss redan i dag.
          </note>
          <note>
            Debatten handlar som sagt, herr talman, inte om huruvida vi ska
            ha globalisering det tror jag är nödvändigt för överlevnaden utan
            hur vi hanterar den. Frågan handlar inte om vad vi ska tycka om
            andra utan hur vi ger stöd och i samverkan kommer vidare. För
            mig, herr talman, är framtiden global, och vi är beredda att ta
            itu med de utmaningar framtiden för med sig för att utveckla det
            globala samhället.
          </note>
          <note type="speaker">
            Anf. 88 KENNETH G FORSLUND (S):
          </note>
          <note>
            Herr talman! Ärade åhörare! I dag har vi socialdemokrater inte
            presenterat en alternativ utrikesdeklaration, vilket vi brukar
            göra de dagar då utrikespolitiken och regeringens utrikesdeklaration
            debatteras. Vi har gjort det vid några tillfällen de gångna åren.
            I år valde vi att i stället sätta samman ett dokument som vi kallar
            Om viljan finns . I det dokumentet pekar vi på de tydliga skillnader
            som finns mellan den moderatledda regeringens utrikespolitik och
            en socialdemokratisk utrikespolitik. Det gör vi på område efter
            område, på punkt efter punkt. Det gäller även området biståndspolitik
            eller, som jag hellre skulle vilja kalla det, internationellt
            utvecklingssamarbete.
          </note>
          <note>
            För oss socialdemokrater är det viktigt att Sverige fortsätter
            att ge ett generöst bistånd. Om detta förs det i stort sett ingen
            debatt i dag, utan enprocentsmålet är accepterat.
          </note>
          <note>
            Men vi reagerar på hur den nuvarande regeringen hanterar enprocentsmålet
            rent praktiskt. Man urholkar det till exempel genom skuldavskrivningar
            som man har blåst upp till värden som inte motsvarar den verkliga
            skuld som man skriver ned. Därigenom har man undandragit ett antal
            miljoner under de gångna åren, som i stället för att gå till fattigdomsbekämpning
            och internationellt utvecklingssamarbete har stannat kvar i den
            svenska statens koncernredovisning.
          </note>
          <note>
            Det accepterar vi socialdemokrater inte. Skuldavskrivningar ska
            vara verkliga skuldavskrivningar. De ska vara krona för krona,
            det som avskrivs till den som historiskt är skyldig oss pengar.
            Det tycker vi är ett rättmätigt krav på hur man hanterar skuldavskrivningar.
            Vi accepterar inte skuldavskrivningar med uppblåsta värden.
          </note>
          <note>
            Vi socialdemokrater tycker att det i utvecklingssamarbetet är
            viktigt att fokusera på kvinnor och kvinnors roll. Vi vet att
            det är mycket effektivt för utvecklingssamarbetet att kanalisera
            pengar och insatser till kvinnor. Forskningen visar att pengar
            satsade på kvinnor ger bättre och säkrare resultat än samma pengar
            satsade på män. Den direkt trista verkligheten är mycket konkret
            att män i högre grad tyvärr super bort pengarna.
          </note>
          <note>
            Det är ett problem som man inte ska underskatta i utvecklingsländer,
            och det är också ett problem som vi känner igen från vår egen
            svenska historia, om vi blickar bakåt 100150 år i tiden. Då var
            alkoholen ett mycket stort problem i vårt land. Vi kunde se hur
            familjefäder och familjeförsörjare tyvärr förödde sina pengar
            på ett alkoholmissbruk i stället för att låta dem gå till sin
            familj.
          </note>
          <note>
            Samma sak gäller tyvärr fortfarande. Så till vida har världen
            inte ändrats särskilt mycket. Men om vi tar hänsyn till det och
            rättar vår biståndspolitik efter det kan vi få bra resultat.
          </note>
          <note>
            Det är vi egentligen överens med regeringen om. Men problemet
            är att regeringen inte kan redovisa hur stor del av biståndet
            som går till kvinnor, helt enkelt därför att redovisningsmetoderna
            är för trubbiga. Det är viktigt att jobba med en bättre redovisning,
            så att vi bättre kan följa hur biståndspengarna används och vilka
            de verkligen kommer till del.
          </note>
          <note>
            En annan sak som vi tycker det är viktigt att regeringen blir
            mycket bättre på är arbetet med PGU, politik för global utveckling.
            Den firar tioårsjubileum i år. Men ändå är den kvardröjande känslan
            att det arbetet har gått in i ett slags pausläge i regeringens
            arbete. Man redovisar förvisso en PGU-skrivelse, som vi inom kort
            ska debattera här i riksdagen. Där pekar man på vad man har gjort.
            Men jag får mer en känsla av att regeringen har gått igenom vad
            man har gjort under året som kan räknas som PGU. Det blir PGU
            by accident, inte PGU genom att man har ett strategiskt tänk,
            där man från början planerar vad man ska göra och hur man ska
            agera för att få en samlad utvecklingspolitik.
          </note>
          <note>
            Vi har ett konkret förslag om att i Regeringskansliet inrätta
            en särskild styrfunktion just för att hantera PGU-arbetet. Det
            arbetet är hela regeringens ansvar, inte bara biståndsministerns
            det vill jag vara tydlig med. Men biståndsministern har ett ansvar
            för att ta ledningen i regeringens PGU-arbete. Mer om det kommer
            vi att kunna debattera om några veckor.
          </note>
          <note>
            Skatteflykten är något som många har återkommit till i debatten
            under hela dagen. Det är ett av de problem som utvecklingsländer
            kämpar med. Pengar som egentligen skulle stanna hos dem, genom
            att företag betalade in skatter, förs ut från landet på olika
            sätt, mer eller mindre legitimt. Det är inte acceptabelt.
          </note>
          <note>
            Det finns många olika saker som vi kan göra för att komma åt
            den situationen. En viktig sak är att ytterligare öka Sveriges
            ansträngningar med att exportera det svenska skatteväsendet. Man
            kan göra sig lustig över svenskt skattesystem på många olika sätt,
            om man vill det. Men vi kan konstatera att själva uppbördssystemet
            har en lång tradition och att vi är skickliga på det. Vi har ett
            transparent system som fungerar. De skatter som vi beslutar om
            här i Sveriges riksdag kommer faktiskt till allra största delen
            in.
          </note>
          <note>
            Avslutningsvis, herr talman, vill jag bara peka på vikten av
            att jobba för en global deal med globala rättigheter för alla
            arbetstagare i världen. Oavsett vilket företag det gäller och
            var i världen man jobbar ska man ha rätt till skäliga arbetsvillkor
            och en ordentlig lön som man kan leva på.
          </note>
          <note type="speaker">
            Anf. 89 ULRIK NILSSON (M) replik:
          </note>
          <note>
            Herr talman! Jag har bara en liten fråga till dig, Kenneth. Jag
            blev lite nyfiken när du sade att det saknas metoder för att redovisa
            hur stor andel av biståndet som går till kvinnor. Hur hade du
            tänkt att det skulle redovisas? Är det möjligt att en viss andel
            av satsningen på en skolbyggnad hjälper flickor mer än pojkar
            och då ska räknas på det sättet?
          </note>
          <note>
            Jag förstår inriktningen, vad du vill åstadkomma, och kan dela
            din uppfattning. Men jag ser också att vi möjligen kan få ett
            redovisningstekniskt kineseri. Därför vore det kul om du lite
            mer kunde utveckla hur det skulle gå till.
          </note>
          <note type="speaker">
            Anf. 90 KENNETH G FORSLUND (S) replik:
          </note>
          <note>
            Herr talman! Tack, Ulrik Nilsson, för den engagerade frågan!
            Detta är viktigt, även om det är ganska tekniskt.
          </note>
          <note>
            Jag har den senaste tiden tittat på hur det svenska biståndet
            redovisas och på vilken nivå redovisningarna sker. Jag tror att
            man bara genom att fördjupa det en eller två nivåer skulle kunna
            göra det tydligare och mer spårbart hur mycket pengar som går
            till olika saker. Det finns nämligen ett problem i redovisningarna
            i dag: För det som görs tvärsektoriellt är det svårt att räkna
            fram och redovisa hur stor andel som har gått till kvinnor.
          </note>
          <note>
            Betydligt mer av biståndet går nog till kvinnor än vad vi med
            dagens biståndsstatistik klarar av att redovisa. Däremot kan vi
            beträffande det krav som bland annat Kooperation utan gränser
            lyfter fram att hälften av biståndet ska gå till kvinnor, eftersom
            de är hälften av världens befolkning inte ge ett kvalificerat
            svar på om det är så eller inte.
          </note>
          <note type="speaker">
            Anf. 91 ULRIK NILSSON (M) replik:
          </note>
          <note>
            Herr talman! Det är ett bekant faktum att bland annat detta att
            skapa mer möjligheter för småföretagande och för utveckling av
            lokalt näringsliv och liknande ofta är att stärka kvinnorna. Ett
            sådant näringsliv är ofta i hög grad beroende av en säker elförsörjning.
            Ska du ha en symaskin och kunna garantera leveranstider är det
            avgörande att maskinen fungerar.
          </note>
          <note>
            Är då din tanke att en eventuell förstärkning av elnätet skulle
            räknas kvinnor till godo till 70 procent och till män till 30
            procent? Lägger du den typen av investeringar i en hög för sig
            och renodlar det som direkt destinerat till kvinnor? Jag är lite
            intresserad av det.
          </note>
          <note>
            Jag delar nog din uppfattning att vårt bistånd har en ganska
            bra profil. Det är klart att det är välkommet hur det ska redovisas.
            På den punkten behöver vi säkert inte vara osams. Men jag är lite
            nyfiken på hur det ska gå till.
          </note>
          <note type="speaker">
            Anf. 92 KENNETH G FORSLUND (S) replik:
          </note>
          <note>
            Herr talman! Jag tror att det exempel som Ulrik Nilsson tog upp
            är bra. Går det att i ett sådant tänkt elektrifieringsprojekt
            räkna fram att en viss del kan anses gå till män och en viss del
            gå till kvinnor, så låt oss göra det!
          </note>
          <note>
            Men vi måste fundera och besinna oss. Vi kan inte bedriva bistånd
            och konstruera hela biståndet bara utifrån att det ska redovisas.
            Den slagsidan har man anat de senaste åren i biståndet. Men när
            jag tittar på redovisningssystemet för svenskt bistånd konstaterar
            jag att det är på en rätt ytlig nivå långt upp i aggregerade strukturer.
            Bara genom att gå en eller två nivåer längre ned skulle vi kunna
            få en tydligare redovisning. Men att komma ända ned på elnätsnivå
            eller elektronnivå kanske vi inte ens ska.
          </note>
          <note>
            Låt oss ytterligare utveckla redovisningssystemet, så att vi
            bättre vet vad vi gör och bättre vet vad vi får för pengarna!
          </note>
          <note type="speaker">
            Anf. 93 ELISABETH BJÖRNSDOTTER RAHM (M):
          </note>
          <note>
            Herr talman! En uppgiven kvinna i New Delhis slum är i djup sorg.
            Hon sörjer en nyhet som på de flesta platser runt om i världen
            men inte i hennes värld är det största glädjebesked man kan få:
            Hon är gravid, och barnet hon bär inom sig är en flicka. Flickor
            är i huvudsak förenade med utgifter och är inte önskvärda. Kvinnan
            slits mellan sin moderliga kärlek till sitt ofödda barn och samhällets
            attityder och normer.
          </note>
          <note>
            Sedan 1971 har det varit lagligt med abort i Indien. 1994 antog
            man en ny lag som gör det olagligt att abortera på grund av kön,
            en lag som hittills har lett till ytterst få åtal. Skulle kvinnan
            göra abort blir hennes namnlösa dotter en av omkring tio miljoner
            flickor som dödats före eller strax efter födseln enbart på grund
            av sitt kön de senaste 20 åren i Indien tio miljoner små flickor
            som förvägrats rätten att få leva i vår värld.
          </note>
          <note>
            Att övergreppen mot barnen sker för att de har fel kön och att
            det pågår i närmast industriell skala gör tragedin än större.
            Eftersom kvinnorna inte kan abortera barnen på grund av kön och
            inte heller behålla dem frodas de illegala aborterna. Dyra, smutsiga
            eller osäkra aborter är ofta det enda alternativ som kvarstår
            för kvinnorna. Al-Jazira beräknar att den illegala abortindustrin
            omsätter omkring 250 miljarder dollar per år en siffra som uppskattas
            stiga med 20 procent om året.
          </note>
          <note>
            Herr talman! I förra veckan var jag och tre av mina riksdagskollegor
            i Indien för att ta del av den här problematiken. En av anledningarna
            till vår resa var den senaste tidens uppmärksammade övergrepp
            mot kvinnor. Det var i Delhi i december förra året som en 23-årig
            kvinna våldtogs och misshandlades så svårt att hon senare avled.
            Händelsen utlöste en rad ilskna reaktioner såväl i Indien som
            internationellt. Sverige är inget undantag.
          </note>
          <note>
            2011 våldtogs över 24 000 kvinnor det är 65 kvinnor varje dag
            bara i Indien. Det är främst fattiga kvinnor som redan befinner
            sig i en utsatt situation som drabbas. Det är en ohållbar situation.
            Ofta sker dessa våldtäkter av en familjemedlem, och det är i många
            fall svårt att anmäla den egna familjmedlemmen eftersom familjen
            då står utan familjeförsörjare. Därför ville jag själv åka dit
            och ställa frågorna och få en bild av hur verkligheten ser ut.
          </note>
          <note>
            Vi gjorde besök hos organisationen New Generation Trust för att
            få en inblick i hur situationen ser ut. New Generation Trust arbetar
            på olika sätt med fattigdomsbekämpning och mänskliga rättigheter
            i Indien. Organisationen har fokus på att stötta kvinnor i utsatta
            positioner och hjälpa dem tillbaka till ett mer självständigt
            liv. Den officiella siffra som finns över våldtäkter i Indien
            är osäker. Det är ett stort mörkertal, vilket innebär att det
            är så vanligt att en kvinna blir våldtagen eller utsatt för andra
            övergrepp att toleransen blir stor för den skrämmande verklighet
            man lever i.
          </note>
          <note>
            Herr talman! Samtidigt, på andra sidan jorden i Europa, 5 500
            kilometer från New Delhi, finns en förening i gravida kvinnors
            lidande. Trots allt är aborträtten i Indien starkare än den som
            råder i många länder i Europa. Tiotusentals kvinnor från framför
            allt Polen, Malta och Irland reser årligen utomlands för att göra
            abort en rätt de förvägras i sina hemländer. I dessa tre EU-länder
            är abort förbjudet enligt lag. Enbart i Polen utförs ca 100 000
            illegala aborter varje år. Kvinnorna där liksom i Indien hänvisas
            till dyra och osäkra aborter utan garantier och ibland även utan
            bedövning. Varje år dör tiotusentals kvinnor i illegala aborter.
          </note>
          <note>
            I Europa är drivkraften för abort måhända annorlunda än 5 500
            kilometer österut, men grundproblematiken delar den indiska kvinnan
            med sin polska syster. För det handlar fortfarande om kvinnors
            rätt till sin egen kropp. Det handlar fortfarande om förlegade
            kulturella normer som slår utan urskillning mot kvinnor oavsett
            om de bor i slummen i New Delhi eller i de finare kvarteren i
            Warszawa.
          </note>
          <note>
            Samtidigt finns det positiva exempel där framstegen för kvinnors
            rätt till sin egen kropp är märkbara och tydliga. I byn Kael Bessel
            i södra Senegal är kvinnlig könsstympning inte längre ett tabubelagt
            ämne. Där har de lokala far- och morföräldrarna fått nog och anser
            att det är nödvändigt att sluta med denna gamla tradition. Det
            är mycket på grund av The Grandmother Project, som startade 2005
            och är en internationell organisation som arbetar med att främja
            dialog om kulturella frågor i lokalsamhällen. Genom att främja
            dialog kan man förändra attityder och samhällsvärderingar.
          </note>
          <note>
            I Senegal, liksom i andra västafrikanska länder, är det mor-
            och farföräldrarna som tar beslut om flickors omskärelse.
          </note>
          <note>
            Jag vill här lyfta fram detta positiva exempel för att visa på
            att det faktiskt går att förändra attityder, normer och värderingar.
            Med dialog och fortsatt aktivt biståndsarbete bidrar vi till att
            göra det möjligt. Det är möjligt att föda flickor, det är möjligt
            att göra abort och det är möjligt att utrota könsstympning.
          </note>
          <note type="speaker">
            Anf. 94 DÉSIRÉE LILJEVALL (S):
          </note>
          <note>
            Herr talman! När jag tittar ut över den svenska parlamentariska
            församlingen ser jag att mobiltelefonerna och läsplattorna är
            uppe och används flitigt, inte bara på Ulrik Nilssons plats. Det
            bloggas, twittras och messas för fullt.
          </note>
          <note>
            Med till exempel hashtaggen #svpol går det lätt att avläsa vad
            ledamöterna här inne tycker om debatten och det som sägs från
            talarstolen, men också vad folk i tv-sofforna och framför webbsändningarna
            anser om riksdagsledamöternas anföranden. Det är ett intressant
            fenomen. Med hjälp av tweets kan vi alltså avläsa vad debattens
            lyssnare tycker om den svenska utrikespolitiken här och nu och
            i realtid.
          </note>
          <note>
            Den explosion av online- och mobildata som sprids över jordklotet
            går att använda för att lättare och snabbare förstå när till exempel
            en större influensaepidemi är på väg att bryta ut. Genom att analysera
            innehållet på Twitter, på bloggar och i andra sociala medier kan
            forskare på Global Pulse, FN:s nyaste organ, förstå hur många
            människor det berör, vad de tycker, hur de mår och vilka geografiska
            områden det handlar om. Med den värdefulla realtidsinformationen
            kan myndigheter och samhällen därefter kvickt agera och sätta
            in riktade insatser där det behövs.
          </note>
          <note>
            Att använda den här typen av data för att avläsa den globala
            utvecklingen är nytt, men det är nuet och det är framtiden.
          </note>
          <note>
            Enligt rapporten Global Trends 2030 , som det amerikanska institutet
            National Intelligence Council kom med strax innan jul, är innovationen
            av trådlöst internet i kombination med smartphones en av de stora
            globala megatrenderna, i synnerhet i utvecklingsländerna. Spridningen
            av smartphones i Afrika är stor. I dag har 65 procent tillgång
            till mobiltelefoner. Miljontals afrikaner är anslutna till internet
            och omvärlden. Det är guld värt för till exempel Global Pulses
            analyser. I västra Kenya kunde en vattenburen sjukdom och dess
            spridning avläsas via inlägg på sociala medier. Förorenat vatten
            kunde spåras, och vattenfilter delades ut till befolkningen. Det
            här är en teknisk innovation som jag inte nog kan lovorda. Sverige
            måste fortsätta stödja FN:s arbete med Global Pulse.
          </note>
          <note>
            Herr talman! I president Obamas tal i natt, kl. 03.00 svensk
            tid, kunde vi höra honom tala om att göra Amerika till en magnet
            för nya jobb och investeringar. Han målade upp en blomstrande
            medelklass som motorn. Det verkar som om även Obama har fått rapporten
            Global Trends 2030 i sin hand. Den beskriver nämligen en enorm
            tillväxt av den globala medelklassen under de närmaste 1520 åren.
            Medelklassen kommer att vara den viktigaste sociala och ekonomiska
            sektorn i de allra flesta länder runt om i världen framöver.
          </note>
          <note>
            En annan trend som tas upp i rapporten är en förändrad maktbalans
            i världen. Enligt forskarna kommer Asien att ha gått om Nordamerika
            och Europa i termer av global makt. Prognoserna, som är baserade
            på bnp, befolkningstillväxt, militära utgifter och tekniska investeringar,
            visar att Kina kommer att vara världens främsta ekonomi om 20
            år.
          </note>
          <note>
            Förutom Kina, Indien och Brasilien kommer stater som Colombia,
            Indonesien, Nigeria, Sydafrika och Turkiet att vara särskilt inflytelserika
            i den globala ekonomin. Men Europa, Japan och Ryssland fortsätter
            sin långsamma kräftgång.
          </note>
          <note>
            Parallellt ser forskarna på National Intelligence Council framför
            sig en värld av mångfasetterade och diffusa nätverk som använder
            sig av den moderna kommunikationstekniken för att påverka den
            globala maktbalansen. De länder som vill vara med på tåget måste
            lära sig att arbeta i nätverk och koalitioner i en sådan multipolär
            värld, så även Sverige.
          </note>
          <note>
            Om Sverige ska vara en spelare värd namnet behöver vi utveckla
            vår relation till nätverket framför andra: FN.
          </note>
          <note>
            Precis som Urban Ahlin tidigare sagt i debatten behöver Sverige
            en strategi för arbetet i FN. Sverige måste öka ansträngningarna
            för att få fler svenskar verksamma på hög nivå inom FN-systemet,
            och Sverige måste slåss för en plats i FN:s säkerhetsråd.
          </note>
          <note>
            Herr talman! Som nr 24 på talarlistan är jag en av dem som kommer
            att nämna och fördöma Nordkoreas kärnvapensprängningar. Jag vill
            precis som Olle Thorell understryka vikten av att Sverige föreslår
            FN att snarast inleda ett arbete med en konvention om ett fullständigt
            förbud mot kärnvapen.
          </note>
          <note>
            Anf. 95 ULRIKA KARLSSON i Uppsala (M):
          </note>
          <note>
            Herr talman! Något av det farligaste som finns på detta jordklot
            är att födas som kvinna.
          </note>
          <note>
            Våld i hemmet, sexuellt våld, barnäktenskap, könsstympningar
            och mödradödlighet är bara några av de faror som finns. Det gör
            att kvinnor över hela världen berövas sin frihet, rätten att bestämma
            över sina egna kroppar och rätten att bestämma över sina egna
            liv. De berövas sina liv.
          </note>
          <note>
            Utmaningarna är stora. Låt mig därför nämna några av dessa, herr
            talman.
          </note>
          <note>
            Så många som 38 procent av de elvaåriga flickorna i Afghanistan
            är bortgifta. Det är unga bortgifta flickor som har fråntagits
            rätten att själva bestämma om och när de vill ha barn och hur
            många barn de vill ha. De har berövats rätten att själva bestämma
            vilket liv de vill leva, vilket liv de ska leva och med vem de
            vill leva detta liv. De har berövats sina liv.
          </note>
          <note>
            Herr talman! År 2013 dör varje dag 1 000 kvinnor av komplikationer
            relaterade till graviditet och förlossning. Det är 360 000 kvinnor
            om året som mister sina liv. Det är skamligt att det varje dag
            år 2013 dör 20 000 mödrar och nyförlösta barn.
          </note>
          <note>
            Det här skördar fler dödsfall än tuberkulos, malaria, hiv och
            aids ihop. Trots det avsätter vi i världen 30 gånger mer resurser
            för att motverka just tuberkulos, malaria, hiv och aids än vad
            vi avsätter för att motverka mödradödlighet. Jag undrar: Varför
            är det så?
          </note>
          <note>
            Herr talman! På dygnets alla timmar, varje minut, dör eller skadas
            allvarligt en kvinna som föder barn. Dessa dödsfall hade kunnat
            undvikas med adekvat mödravård och med tillgång till utbildad
            sjukvårdspersonal, framför allt barnmorskor. Om preventivmedel
            och säkra aborter fanns tillgängliga för alla skulle tusen och
            åter tusen kunna räddas.
          </note>
          <note>
            Att kunna kontrollera sin fertilitet och ha tillgång till reproduktiv
            hälsoservice är och måste vara en mänsklig rättighet.
          </note>
          <note>
            Trots att vi vet vad som behöver göras för att rädda liv är många
            av de insatserna kontroversiella och obekväma i många länder.
            Alltför ofta utnyttjas religion, tradition och kultur i syfte
            att begränsa och frånta kvinnor och flickor deras grundläggande
            rättigheter. Med unkna attityder gentemot kvinnors kroppar kränks
            de mänskliga rättigheterna varje dag.
          </note>
          <note>
            Sverige är en viktig aktör i arbetet med att minska mödradödligheten.
            Vårt stöd till ökad jämställdhet och till sexuella och reproduktiva
            rättigheter är avgörande. Biståndsministern har varit tydlig med
            att biståndet ska präglas av implementering och ansvarsutkrävande
            av mottagaren. Det är mycket bra, då det egentligen inte saknas
            resurser i världen för att bekämpa mödradödlighet. Det som saknas
            är kraft, förmåga, kunskap och framför allt politisk vilja att
            prioritera dessa frågor.
          </note>
          <note>
            Utrikesminister Carl Bildt har tidigare deklarerat att frihet
            för världens kvinnor är en central del i utformandet av svensk
            utrikespolitik. Biståndsminister Gunilla Carlsson arbetar internationellt,
            bland annat inom EU och FN, för att förmå sina kolleger att prioritera
            sexuella och reproduktiva rättigheter. Och mödravård är en förutsättning
            för fattigdomsbekämpning.
          </note>
          <note>
            När statsminister Fredrik Reinfeldt talade inför FN talade han
            om mänskliga rättigheter också för kvinnor och om vikten av att
            bekämpa mödradödlighet.
          </note>
          <note>
            Och i april förra året, herr talman, samlades parlamentariker
            från 161 av världens länder i Uganda för att delta i Interparlamentariska
            unionens, IPU:s, generalförsamling. Jag själv och också andre
            vice talmannen ingick i den svenska IPU-delegationen och representerade
            Sveriges riksdag.
          </note>
          <note>
            När tusentalet parlamentariker samlades i Uganda var en av våra
            uppgifter att enas om en resolution med åtgärder för att främja
            kvinnors och barns hälsa. Jag hade personligen förmånen att leda
            förhandlingen om denna resolution.
          </note>
          <note>
            Glädjande nog fick jag gehör för våra svenska krav om att det
            handlar om mänskliga rättigheter och att sexuellt våld, inklusive
            könsstympning och barnäktenskap, ska förbjudas. Och efter utmanande
            och intensiva förhandlingar fick jag igenom våra tuffa svenska
            krav om fler barnmorskor, om att fler ska ges rätt till preventivmedel
            och om att alla har rätt till sexualundervisning. Och framför
            allt handlar det om rätten till säker abort och universell access
            till eftervård.
          </note>
          <note>
            Herr talman! Utmaningarna är stora, och under mitt anförande
            har ytterligare fyra kvinnor dött.
          </note>
          <note type="speaker">
            Anf. 96 CARINA HÄGG (S) replik:
          </note>
          <note>
            Herr talman! Det är viktiga frågor som Ulrika Karlsson tar upp.
            Jag önskar att det här var frågor som hade fått en tydlig prioritering
            i regeringens arbete. Men tyvärr vet vi att man tycker att det
            är en klok politik att vi har en splittrad röst i dag från Sveriges
            sida.
          </note>
          <note>
            Man har inte utsett företrädare i olika parlamentariska församlingar
            som delar den inställning som Ulrika Karlsson här ger uttryck
            för.
          </note>
          <note>
            Vi vet att regeringen har varit handlingsförlamad och att Kristdemokraterna
            inte har velat driva den här linjen. Vi vet att man har stängt
            ambassader, till exempel i Nicaragua, med hänvisning till att
            de här viktiga frågorna, SRHR-frågorna, ska drivas i EU. Men EU
            har inte gjort det.
          </note>
          <note>
            Vi vet också att regeringen sedan 2006 har sänkt biståndet till
            SRHR-området. Nu har man lagt tillbaka lite. Det är svårt att
            utläsa om man är tillbaka på den nivå som vi lämnade över 2006
            eller inte.
          </note>
          <note>
            När vi går igenom politiken ser vi på område efter område att
            man inte har haft en tydlig linje vare sig när det gäller resurser,
            det personella eller institutioner.
          </note>
          <note>
            Vad är Ulrika Karlssons svar här?
          </note>
          <note>
            Anf. 97 ULRIKA KARLSSON i Uppsala (M) replik:
          </note>
          <note>
            Herr talman! Jag delar Carina Häggs ambition om att öka våra
            åtaganden när det gäller att stärka de sexuella och reproduktiva
            rättigheterna i världen. Den åsikten delar jag också med regeringen.
            Man har höjt ambitionsnivån. Det är mer medel i dag som går till
            den här delen än vad det var för, låt säga, fem, tio år sedan.
          </note>
          <note>
            Sedan var jag tidigare i debatten inne på hur medlen redovisas
            och att det finns utmaningar där. Men jag vill betona att det
            politiska ledarskapet är viktigt. Sverige har ledarskapet. Vi
            har tagit det ledarskapet. Det är inte en tillfällighet att statsministern,
            när han står inför generalförsamlingen i FN, väljer att prata
            om just vikten av att bekämpa mödradödlighet.
          </note>
          <note type="speaker">
            Anf. 98 CARINA HÄGG (S) replik:
          </note>
          <note>
            Herr talman! Det är bra om regeringen och företrädare här i kammaren
            känner att de har anledning att svara på den kritik som har funnits,
            men det krävs också att man är beredd att avsätta ett arbete som
            handlar både om resurser och personal och om att skapa nätverk
            och samverkanskluster för att motverka en ofta negativ trend.
            EU är ett problem på det här området. EU kan inte tala med en
            röst, men det gör inte Sverige heller i dag, och då måste man
            läka ihop det och se till att vi får en politik som fungerar.
          </note>
          <note>
            När det gäller pengarna, biståndet, vill jag inte se att det
            blir ett siffertricksande även på detta område, för biståndet
            till SRHR har sjunkit och allra mest för det som UD, det vill
            säga den moderata biståndsministern Gunilla Carlsson, självt har
            att förfoga över sedan 2006. Om man nu lägger tillbaka något av
            det man har tagit bort under de här åren är det välkommet, men
            det betyder inte att biståndet har ökat under de år som vi har
            haft en moderatledd regering. Däremot har det minskat på totalen.
          </note>
          <note>
            Anf. 99 ULRIKA KARLSSON i Uppsala (M) replik:
          </note>
          <note>
            Herr talman! Låt mig i detta sammanhang påminna oss alla om UNFPA,
            ett FN-organ som arbetar väldigt mycket och intensivt med att
            bekämpa mödradödlighet. Sverige är den största bidragsgivaren
            till UNFPA. Vi bidrar på den globala arenan med att bekämpa mödradödlighet,
            och EU har tagit ställning för att man ska prata med en röst.
          </note>
          <note>
            Det är utmanande, och då behöver vi alla som är enade i den här
            kammaren hålla varandra i hand i stället för att motverka och
            motarbeta varandra. Vi behöver göra detta tillsammans, Carina
            Hägg.
          </note>
          <note type="speaker">
            Anf. 100 PETER HULTQVIST (S):
          </note>
          <note>
            Herr talman! Under lång period har regeringen skönmålat situationen
            inom svenskt försvar. Man har gett en bild av att den nya personalförsörjningen
            fungerar utomordentligt, att ekonomin är i balans och att försvarsförmågan
            har förbättrats. Den som har lyssnat på både den förra och den
            nuvarande försvarsministern får det här intrycket.
          </note>
          <note>
            Nu har vice statsministern krävt en upprustning av svenskt försvar.
            Samtidigt har statsministern sagt att försvaret är ett särintresse,
            och utrikesministern har sagt att han delvis håller med Jan Björklund.
            Det är det intryck man får.
          </note>
          <note>
            Det här blir på något vis som att det är en djup splittring ända
            in i regeringens kärna, och särskilt intressant är det att vice
            statsministern går ut och kritiserar och ser brister i det personalförsörjningssystem
            som man med knapp majoritet drev igenom i riksdagen för bara några
            år sedan.
          </note>
          <note>
            Sanningen har kommit i kapp. Det har tydliggjorts att en femtedel
            av soldaterna hoppar av. Det är 30 miljarder i ofinansierade materielbehov,
            och Fredrik Reinfeldts diskussioner om särintresse när det gäller
            Försvarsmakten både skapar upprördhet inom och väcker många frågor
            utom landet.
          </note>
          <note>
            Det här ökar kravbilden på Försvarsberedningen som nu arbetar
            med sin säkerhetspolitiska analys som ska bli klar i vår. Sedan
            kommer det slutsatser om dimensioneringen av det framtida försvaret.
            Det är ytterst viktigt att detta bottnar i en reell verklighet
            och inte styrs av budgettekniska intriger i Regeringskansliet.
            Försvarsberedningen måste visa integritet i förhållande till statsministerns
            uttalanden och i förhållande till den röra som tycks råda i regeringens
            kärna. Det här ställer särskilda krav på framför allt de borgerliga
            ledamöterna i Försvarsberedningen.
          </note>
          <note>
            Försvarsberedningen arbetar i en tid när det sker stora förändringar
            i vår omvärld. Den ryska upprustningen och landets auktoritära
            utveckling är ett faktum. Det från flera håll ökade intresset
            för Grönland och Arktis kan noteras. Kina får en allt starkare
            roll på världsarenan. USA:s ökade intresse för Stilla havet och
            Asien kan noteras. Situationen i Afghanistan och Pakistan är något
            som vi måste ta hänsyn till. Oron i Mellanöstern med krig i Syrien
            är ett faktum. Den olösta palestinska frågan och kärnvapenproblematiken
            i Iran är några exempel på det övergripande planet som visar den
            komplexitet och den svårighetsgrad som gäller för det som Försvarsberedningen
            nu har att dra slutsatser kring.
          </note>
          <note>
            I vårt närområde är det enkelt att notera den ryska upprustningen.
            Den är entydig och tydlig. Det handlar om en medveten strävan
            från den ryska statsledningen att skapa armé, marin och flygstridkrafter
            som i framtiden garanterar Ryssland en respektingivande militär
            kapacitet. Om Ryssland så lyckas till en del med sina ambitioner
            om att modernisera sin materiel till 70 procent är det en avsevärd
            förbättring som sker. Vi kommer att i tidsintervallet 20202030
            att få se en betydligt starkare rysk försvarsmakt. Tillsammans
            med kärnvapeninnehavet ska detta upprätthålla stormaktsstatus
            och ge möjlighet till att i framför allt det nära utlandet, det
            vill säga de forna sovjetrepublikerna, värna ryska intressen.
          </note>
          <note>
            Vi kan också se det ökade ryska intresset för kommersiella olje-
            och gastransporter i Östersjön. Vi kan konstatera att vi har en
            gasledning i ekonomisk zon utanför Gotland. När då statsministern
            talar om att det inte finns något hot mot Sverige från rysk sida
            har han naturligtvis rätt. Men det finns också en massa händelser
            och en utveckling som vi måste ta hänsyn till och förhålla oss
            till. Det är däremot ingen debattör som är seriös som pratat om
            hot.
          </note>
          <note>
            Men när militär kapacitet ökar i omvärlden måste man förhålla
            sig till detta. Beslutet i Sveriges riksdag om att uppgradera
            JAS Gripen var ett sådant beslut, där vi förhåller oss till bland
            annat upprustningen av det ryska flygvapnet.
          </note>
          <note>
            Det är alltså en lite för grund analys statsministern gör här.
            Försvaret måste kunna upprätthålla balansen i förhållande till
            omvärlden. Om det inte sker på ett trovärdigt sätt, ensam som
            nation eller tillsammans med andra, ökar risken för att olika
            typer av problem kan uppstå. Det här måste Försvarsberedningen
            ha med sig som en insikt i sitt arbete.
          </note>
          <note>
            Jag tycker att det är intressant att notera den genomtänkthet
            som finns i Norge när det gäller deras strategi för landets nordliga
            delar och Arktis. En allt större del av Norges försvar har inriktats
            på dessa områden, och man lägger ned mycket arbete på att skapa
            nödvändig balans i förhållande till den militära aktivitet som
            sker på Kolahalvön. Även från dansk sida görs markeringar där
            man inrättar ett arktiskt kommando i Nuuk på Grönland, detta även
            om både Danmark och Norge aktivt strävar efter både samarbete
            och vänskapliga förbindelser med alla länder och alla aktörer
            i regionen.
          </note>
          <note>
            Man jobbar alltså med både mjuk och hård säkerhet. Detta är en
            insikt som vi bör ha när vi tar ställning till hur vi ska se på
            framtiden.
          </note>
          <note>
            Att utveckla det nordiska samarbetet måste vara en framgångsväg.
            Det måste noteras i Försvarsberedningen som en väg inför framtiden.
            En djupare samverkan i den del av världen som vi lever i kan bidra
            till mer av långsiktig stabilitet i vår del av Europa. Det här
            måste ske med respekt för att Sverige och Finland är militärt
            alliansfria och att Norge, Danmark och Island tillhör Nato.
          </note>
          <note>
            Vi kan också notera att USA i en allt högre grad visar intresse
            för Stilla havet och Asien. Men det är inte detsamma som att den
            transatlantiska länken med Europa tunnas ut. Den kommer att finnas
            kvar, men i en föränderlig värld måste det ske ett nytänkande
            där vi försöker starkt utveckla det nordiska samarbetet. Det är
            ett sätt att ta ansvar för vårt närområde.
          </note>
          <note type="speaker">
            Anf. 101 BJÖRN VON SYDOW (S):
          </note>
          <note>
            Herr talman! För halvtannat år sedan var jag i Kosovo i egenskap
            av rapportör för Europarådets parlamentariska församling. Några
            kilometer söder om huvudstaden Pristina finns det både albanskkosovanska
            byar och små orter och serbiska sådana. På något ställe hade man
            också faktiskt en blandad by. Där fanns en skola, och den skulle
            jag åka ut och titta på.
          </note>
          <note>
            I skolans ena ände var det en ingång och klassrum. Där gick och
            lekte de kosovanska, albansktalande barnen. På den andra sidan
            skolhuset var det en annan ingång. Där var de serbisktalande barnen.
          </note>
          <note>
            De lekte inte mycket med varandra; det förstod jag. Men det var
            ändå ett framsteg. Frågan om utbildning är viktig och att ha en
            gemensam läroplan vore någonting! Men så är det inte ännu. Man
            har olika läroplaner, och läroböckerna är inte desamma på de två
            språken. Det finns mycket att göra för forskare, historiker och
            kulturvetare för att åstadkomma någonting av en gemensam historiesyn
            mellan Kosovo och Serbien och på hela den historiska utvecklingen
            på Balkan.
          </note>
          <note>
            Förhållandena i dagens Kosovo är ganska dystra. Det är kanske
            det fattigaste landet i hela Europa. Det är ingen riktig ekonomi.
            Laglöshet i den meningen att lagen, domstolarna, inte är självständiga
            mot korruption är läget. Polisen har det blivit annorlunda med.
            Där har det varit mycket internationellt stöd. Det finns en konstitutionsdomstol
            som också har gott rykte. Och det finns mer att göra när det gäller
            mediernas verkliga autonomi i förhållande till den politiska makten.
          </note>
          <note>
            Trafficking har man trott var kvinnor från framför allt andra
            delar av Europa som länkades igenom Kosovo, men fattigdomen och
            eländet har visat att det är många kosovanska unga kvinnor också,
            och det är män som hamnar i slavartade förhållanden i västra Europa.
          </note>
          <note>
            Situationen är verkligen mörk, men den har ändå visat sig kunna
            gå att förbättra genom bland annat det politiska systemet, förändringar
            i valsystem, förändringar i tillsynen av hur de allmänna valen
            går till och så vidare.
          </note>
          <note>
            Min uppgift har varit att försöka åstadkomma ett förhållningssätt
            från Europarådet och därmed indirekt från alla våra nationella
            parlament och regeringar, eftersom vi är representerade där. Jag
            har valt, både i den rapport som jag nyss presenterade i Strasbourg
            och i den som jag lämnade för en tid sedan, att gå på det som
            kanske Ahtisaari en gång hade som sitt slagord: Standards before
            status. Jag har inte satt frågan om motsättningarna mellan vilken
            status Kosovo har och vilken status bland annat norra Kosovo har
            på dagordningen, utan jag har sagt att människor som lever här,
            mitt i Europa, ska leva under sådana rättsstatliga, demokratiska,
            sociala och ekonomiska förhållanden som andra européer gör. Och
            jag måste säga att med den inriktningen har dörrarna faktiskt
            öppnats, inte bara i den här skolan utan på andra sätt när det
            gällt att komma i kontakt med parterna, fyllda som de är av nationella,
            ja nationalistiska föreställningar.
          </note>
          <note>
            Jag nådde en framgång den här gången, men jag vågar säga att
            det kanske berodde mest på EU-perspektivet. Både regeringen i
            Pristina, Kosovo, och den nya regeringen och presidenten i Belgrad,
            Serbien, har ett starkt intresse av att bli medlemmar i EU. De
            inser att de inte kommer att bli medlemmar, varken den ena eller
            den andra eller båda, om de inte reder ut sina relationer så att
            inte EU på nytt ställs inför en sådan situation som fallet blev
            när Cypern skulle bli medlem och det visade sig att bara det grekisktalande
            Cypern blev medlem.
          </note>
          <note>
            Den dialog som finns under ledning av EU i dag mellan de två
            statsledningarna är mycket lovande, och den genomförs faktiskt
            på marken många gånger.
          </note>
          <note>
            Jag tror också att det kommer att finnas ett utrymme för Europarådet
            att göra mer i operativ verksamhet. Det behövs, därför att olyckan
            är den att alla internationella organisationer som är verksamma
            i Kosovo, utom den militära komponenten Kfor, successivt har drabbats
            av minskat förtroende.
          </note>
          <note>
            Kolleger! Jag ville redovisa detta för er i dag, därför att detta
            är en viktig sak i Europa. Europarådet och vi i den svenska delegationen
            har spelat och kan spela en viktig roll för att länka Kosovos
            människor framåt i det europeiska samspelet.
          </note>
          <note>
            I detta anförande instämde Hans Wallmark (M).
          </note>
          <note type="speaker">
            Anf. 102 ÅSA LINDESTAM (S):
          </note>
          <note>
            Herr talman! Vi har hört berättelser från världen och över hur
            vi ser på världen. Vi har också hört om organisationer som försöker
            göra någonting för att förändra och förbättra. Det är viktigt
            att vi gör det från Sveriges sida.
          </note>
          <note>
            Mitt inlägg i den här dagens debatt handlar om OSCE PA, där jag
            är aktiv. När man säger OSCE PA här i Sverige får folk i regel
            för sig att det bara handlar om valövervakning, men det gör det
            faktiskt inte. Det handlar om så mycket mer.
          </note>
          <note>
            Det är 57 länder som är med i vår organisation. Vi träffas med
            jämna mellanrum, tre gånger per år, i olika sessioner. Vi träffas
            på vintern, som vi gör i nästa vecka, i Wien varje år. Vi har
            också ett sommarmöte, som kanske är det viktigaste av dem. Det
            håller på i en vecka. Sedan har vi ett höstmöte.
          </note>
          <note>
            Till sommaren ska vi diskustera Helsinki + 40, som handlar om
            samarbete och säkerhet. Vi kommer nu på vintermötet att diskutera
            även hur vi ska göra med försvaret, vad som kommer att hända framöver
            och vad vi behöver göra nu. Frågor som också lyfts fram är skydd
            för nationella minoriteter, mänskliga rättigheter, demokrati,
            vapenkontroll och förstås ett säkerhetsbyggande över våra länder.
          </note>
          <note>
            Vi består också av tre kommittéer som jobbar kontinuerligt, där
            jag är ordförande i den första kommittén som behandlar politik
            och säkerhet. Vi har alltså vårt möte nu till veckan. Det finns
            två kommittéer till. Den andra arbetar med ekonomi och miljö,
            och mänskliga rättigheter är området för den tredje.
          </note>
          <note>
            De här frågorna kan man hela tiden begära att få ordet i och
            ta upp de frågor som är viktiga. OSSE är också en annorlunda organisation
            jämfört med FN och Nato, kanske också jämfört med Europarådet.
            Den är mycket mjukare, och den är rådgivande. Jag tror att det
            här är en bra organisation, ett komplement till de andra organisationerna,
            därför att här kan vi ha en annan typ av diskussion. Det blir
            som en droppe som kommer att urholka stenen.
          </note>
          <note>
            Vi har alltså möjligheten att föreslå ämnen för debatt. Och här
            sitter då deltagare från de 57 länderna och lyssnar och kan göra
            debattinlägg. Vartefter som vi pratar och vartefter åren går tycker
            jag ändå att vi har närmat oss varandra. Jag har varit med i den
            här organisationen sedan 2003, och det är lättare att prata nu
            än vad det har varit tidigare. Det finns absolut problem, det
            gör det, men vartefter hoppas jag att vi kommer att övervinna
            dem.
          </note>
          <note>
            Att samtala med människor från andra länder är oerhört viktigt.
            Det kanske är en av de funktioner som jag tycker bäst om, när
            man kan gå fram till någon från ett grannland eller ett land som
            ligger långt bort och fråga: Hur tänker ni om den här frågan?
            Hur tänker ni om nedrustning? Vad är era åsikter? Vad kan vi tillsammans
            bidra med? Jag har också varit med om att tillsammans med andra
            länder skriva förslag om sådana saker. Det tror jag är viktigt.
          </note>
          <note>
            Vi har också alla dessa pausmöten som vi blir bjudna till, när
            man går ut för att dricka lite kaffe eller någonting och det kommer
            någon och knuffar på en och säger: Du, jag vill prata med dig
            om det här. Och så hittar man en vän i ett annat land. Helt plötsligt
            kan man ha en mycket intressant diskussion som också gör att man
            så småningom kan hitta gemensamma lösningar.
          </note>
          <note>
            Det jag vill för Sveriges räkning är att vi ökar aktiviteten
            här, att vi skriver många fler förslag så att vi kan lyfta fram
            de frågor som vi tycker är viktigast. Om det nu handlar om nedrustning
            eller mänskliga rättigheter är det de sakerna som vi ska lägga
            ut här. Det gäller förmodligen alla våra organisationer. Vi måste
            vara betydligt mer på och skriva betydligt fler förslag så att
            de frågor som Sverige tycker är nödvändigast är de frågor som
            ska finnas på agendan varje gång. Det är så vi kan urholka stenen
            och framför allt komma till en fred i världen, om det nu någon
            gång kommer att bli möjligt.
          </note>
          <note type="speaker">
            Anf. 103 PETER JEPPSSON (S):
          </note>
          <note>
            Herr talman! Den utrikespolitiska debatten är en viktig del i
            Sveriges tonläge och viljeyttring på den internationella arenan.
          </note>
          <note>
            Sverige har en mångårig och viktig tradition av att verka inom
            både FN och OSSE. Vårt engagemang i världssamfundet är mycket
            uppskattat internationellt och möts med en tydlig och ärlig respekt.
            Vi har haft ett antal filantroper och fredssträvande svenskar
            på olika minst sagt hedervärda uppdrag Raoul Wallenberg i Budapest
            under andra världskriget, Folke Bernadotte i Röda Korset och Dag
            Hammarskjöld i FN, för att bara nämna några. Dessa är förebilder
            som satte andra medmänniskors liv och värde högre än sitt eget.
          </note>
          <note>
            Den väg som stakades ut av våra hjältar är den väg som jag hoppas
            att fler av oss vågar ta på ett tydligt och vördnadsfullt sätt.
            Likaså hoppas jag att vi alla här i dag debattörer, åhörare i
            kammaren, medier och alla som lyssnar på detta där hemma känner
            vördnad och respekt för de kvinnor och män, soldater och sjömän
            som befinner sig, har befunnit sig eller kommer att befinna sig
            i någon insats som vi i Sveriges riksdag har beslutat att de ska
            verka i.
          </note>
          <note>
            Vi får heller inte glömma bort att det när vi beslutar oss för
            att delta i fredsbevarande eller fredsframtvingande insatser också
            innebär ett ansvar och ett ograverat förpliktigande att ta hand
            om våra soldater och sjömän när de kommer tillbaka från oroshärdarna.
          </note>
          <note>
            Herr talman! FN har en viktig och betydelsefull roll att fylla
            i en allt annat än lugn värld. Nordkoreas kärnvapentest i veckan
            visar hur ett land kan sprida oro och öka spänningen inte bara
            bland sina grannländer utan i hela världen. Dessa sprängningar
            har med rätta kraftigt fördömts i FN:s säkerhetsråd. Många i omvärlden
            oroar sig över hur Sydkoreas reaktion kommer att bli om tester
            och anspänningar fortsätter att öka.
          </note>
          <note>
            Avtalet om vapenstillestånd från 1953 och den demilitariserade
            zonen mellan Nord- och Sydkorea övervakas dagligen av en svensk
            delegation. Sverige har med andra ord en viktig och aktiv roll
            i området, vilket borde vara en positiv fördel om vi aktivt diskuterar
            nukleär icke-spridning och rustningskontroll med länder i Asien
            och Stillahavsområdet.
          </note>
          <note>
            Vi bör även ha ett aktivt engagemang och intresse för Kinas utveckling.
            USA har tydligt markerat att deras intresse och militära närvaro
            i Europa kommer att minska till förmån för ett ökat engagemang
            och en ökad närvaro i Sydostasien. Ett ökat svenskt engagemang
            skulle sannolikt gynna de demokratiska krafter som verkar i och
            i närheten av Sydostasien.
          </note>
          <note>
            Herr talman! Organisationen för säkerhet och samarbete i Europas
            engagemang och arbete i frågor som rör icke-militära aspekter
            av säkerhet, antiterrorism, organiserad brottslighet, mänskliga
            rättigheter med mera kan inte nog understrykas. Sverige bör tydligt
            fortsätta att verka för att OSSE:s parlamentariska församlings
            status och roll stärks och respekteras.
          </note>
          <note>
            Valövervakningar är en viktig del i OSSE:s arbete. Detta ska
            inte underskattas på något sätt. Erfarenheterna från dessa är
            varierande, och rapporterna som sammanställs är till oerhört stor
            hjälp för alla länder som är inblandade på olika sätt, inte minst
            för ländernas befolkning dess invånare och väljare. Det är därför
            viktigt att vi håller på både rättigheten och skyldigheten att
            delta i OSSE:s valobservatörskap. Det finns tyvärr fortfarande
            alltför många länder runt om i världen där invånarna slåss för
            att få det vi i Sverige tar för givet: rätten att skriva och uttrycka
            sig fritt och att rösta i fria, demokratiska val.
          </note>
          <note>
            Det finns länder i världen där oppositionskandidater utmanar
            diktaturer med livet som insats och bokstavligt talat får slåss
            för att kunna få en rimlig chans att utrycka sin och folkets åsikt
            så att väljarna ska känna att det är lönt att gå till valurnorna.
            Många är de som har fängslats eller mist livet för denna grundläggande
            demokratiska rättighet.
          </note>
          <note>
            Herr talman! Vi får aldrig glömma dessa i ordets rätta bemärkelse
            hjältars kamp som de utkämpar varje dag, sekund och minut. Våra
            förtrycka systrar och bröder är nämligen demokratins hjältar och
            förkämpar, och de förtjänar både vårt stöd och vår respekt!
          </note>
          <note type="speaker">
            Anf. 104 HANS WALLMARK (M) replik:
          </note>
          <note>
            Herr talman! Jag känner Peter Jeppsson som en av de många kloka
            socialdemokrater som finns i riksdagens försvars- respektive utrikesutskott.
            Mycket av det han har sagt håller jag med om och delar, som synen
            på Raoul Wallenberg och Baltikum. Där kan vi möjligen med viss
            ödmjukhet se tillbaka på regeringar under efterkrigstiden som
            i stundens hetta kanske inte var fullt lika klara som Peter Jeppsson
            nu är när det gäller erkänsla till Raoul Wallenberg.
          </note>
          <note>
            Jag har en fråga. Peter Jeppsson är officer, och han nämnde de
            mycket duktiga män och kvinnor som på olika sätt kämpar för Sverige
            i utländska operationer. Min fråga gäller en budgetteknisk sak
            som har varit uppe: Varför vill Socialdemokraterna flytta pengar
            från internationell verksamhet när det gäller försvarsbudgeten
            är det inte precis det vi skulle behöva för att stödja svenska
            män och kvinnor utomlands?
          </note>
          <note type="speaker">
            Anf. 105 PETER JEPPSSON (S) replik:
          </note>
          <note>
            Herr talman! Det kan jag svara ganska enkelt och snabbt på: De
            pengar som tidigare har varit budgeterade har inte använts fullt
            ut, och vi tycker inte att det finns någon anledning att överbudgetera
            ett konto som inte har använts fullt ut. Vi har markerat att vår
            ambition på den internationella arenan är lika viktig och lika
            framåt som den har varit tidigare. Det finns dock ingen anledning
            att överbudgetera ett konto och lämna tillbaka pengarna.
          </note>
          <note type="speaker">
            Anf. 106 HANS WALLMARK (M) replik:
          </note>
          <note>
            Herr talman! Jag tackar för det. Samtidigt har man om man har
            lyssnat ett antal timmar här inte kunnat undgå att höra att ett
            antal socialdemokrater har pläderat för olika former av aktiviteter.
            Å ena sidan pläderar man alltså för möjliga potentiella utgifter,
            och å andra sidan vill man göra denna typ av justering. Jag är
            dock nöjd med denna del av svaret.
          </note>
          <note>
            Peter Jeppsson kanske bara skulle kunna ge en ytterligare detalj.
            Både han och jag kandiderade, i likhet med många andra här i kammaren,
            i valet 2010. Om jag kommer ihåg rätt kandiderade Peter Jeppsson
            på en rödgrön valplattform där man ville dra ned 2 miljarder på
            försvaret. Är inte det pengar som det nu i efterhand har visat
            sig vara rätt klokt att alliansregeringen har varit en garant
            för att vi har behållit, så att svenska män och kvinnor utomlands
            har kunnat ta del av dem?
          </note>
          <note type="speaker">
            Anf. 107 PETER JEPPSSON (S) replik:
          </note>
          <note>
            Herr talman! Om Hans Wallmark menar den totala budgeten är det
            bara att konstatera att de förändringar som har gjorts av den
            borgerliga regeringen vad gäller personalförsörjningssystem och
            mycket annat också har inneburit en ökad kostnad. Då är det klart
            att vi också måste visa vårt ansvar, vilket vi gör i den socialdemokratiska
            gruppen, och ha den nivå som behövs. Det kommer dock att visa
            sig att vi förmodligen kommer att få se över det ytterligare,
            för kostnaderna har skenat med tanke på att man har stora avhopp
            från de grundläggande militära utbildningarna över 30 procent.
            Det är väldigt allvarligt. Jag är alltså rädd att detta ändå kommer
            att bli ett stort problem 2014 och 2015.
          </note>
          <note>
            Vi är dock ansvarsfulla och kan omvärdera vår ekonomiska politik
            vad gäller Försvarsmakten och försvarets budget, och det kommer
            vi att fortsätta med.
          </note>
          <note type="speaker">
            Anf. 108 ANITA BRODÉN (FP):
          </note>
          <note>
            Herr talman! En utrikespolitisk debatt ger möjligheter att lyfta
            fram Sveriges roll och ansvar för demokratisering, samverkan och
            utveckling samt fred och försoning, men också möjligheter att
            lyfta fram miljö- och klimatutmaningar vi står inför. Min åsikt
            är att Sveriges röst är stark och viktig, och jag har stora förhoppningar
            att Sverige och utrikesministern ska göra sitt yttersta för att
            bistå i en ny fredsprocess mellan Israel och Palestina.
          </note>
          <note>
            Herr talman! Jag tar ändå tillfället i akt här i dag att betona
            värdet av svenska initiativ och insatser på miljö- och klimatområdet.
            Nagoyaöverenskommelsen att globalt skydda värdefulla områden var
            ett genombrott som nu håller på att implementeras. Det svenska
            ordförandeskapet i Arktiska rådet har levererat det första bindande
            avtalet, och förhoppningsvis kommer det andra avtalet i vår. Det
            har också bidragit till den första arktiska strategin. Överenskommelsen
            kring kortlivade gaser som Bildt nämnde har samlat ett stort antal
            länder, och gemensamma beslut i dessa frågor har en oerhört snabb
            och viktig positiv inverkan.
          </note>
          <note>
            Herr talman! Under den gångna veckan hade jag möjlighet att delta
            vid ett möte i La Paz, där såväl den svenska som den bolivianska
            klimatförhandlaren fanns på plats. Det var helt uppenbart att
            Sverige gjort och gör skillnad och att Sverige spelat och spelar
            en stor roll genom brobygge, genom förtroendearbete.
          </note>
          <note>
            De av oss som minns Bolivias tveksamma insatser vid klimattoppmötet
            i Mexiko kan nu inspireras av en betydligt mer insiktsfull attityd,
            vilket inte minst märktes då man helt nyligen antagit en ny lag,
            Moder jords rättighetslag, en uppföljning av en klimatprotokollsanteckning
            som Sverige gav sitt stöd till. Moder jords rättighetslag kan
            för oss tyckas som något filosofiskt, men hänsynen till naturen
            och ekosystemen är ändå fundamentala.
          </note>
          <note>
            Herr talman! Det är angeläget att Sverige fortsätter att intensifiera
            klimatarbetet inom EU och internationellt. Här finns utrymme för
            en skärpning till ett mål om en 30-procentig minskning av koldioxidutsläppen
            i EU till 2020, något som vi bör driva på än hårdare. Jag anser
            att det är angeläget att vi fortsätter att ha en generös biståndspolitik,
            med tydlighet givetvis kring demokrati och jämställdhet men också
            tydlighet kring vikten av additionellt klimatbistånd.
          </note>
          <note>
            Herr talman! Samverkan och utbyte mellan lärosäten i Sverige
            och ett biståndsland har uppvisat stora framgångar. Tre urbefolkningsuniversitet
            har kunnat startas i Bolivia tack vare samverkan med Linköpings
            universitet och Högskolan Väst. Personer som utbildats vid ett
            av dessa universitet finns nu i ledande befattningar i samhället.
          </note>
          <note>
            Det finns givetvis, herr talman, fortsatta utmaningar där Sverige
            kan påverka och medverka till en hållbar framtid. Gruvbrytning
            där hälsa och urbefolkningars levnadsvillkor sätts ur spel eller
            kvicksilver som förgiftar vattnet för mängder av människor, oljeprospektering
            som sker utan hänsyn till människor och miljö eller den fruktansvärda
            situation där man lider av vattenbrist eller har behov av vattenrening
            är vardag för människor inte bara i Bolivia, som jag tidigare
            har refererat till, utan också i ett antal andra länder.
          </note>
          <note>
            Det krävs därför ett internationellt rättssystem, oberoende internationella
            miljökonsekvensanalyser och en internationell miljödomstol. Det
            krävs också ökad grön teknikexport, ökad samverkan och ett fortsatt
            stort svenskt internationellt engagemang. Då kan vi närma oss
            en hållbar utveckling.
          </note>
          <note type="speaker">
            Anf. 109 KRISTER ÖRNFJÄDER (S):
          </note>
          <note>
            Herr talman! Anledningen till att jag har begärt ordet så här
            mot slutet av debatten är det som står om migration i regeringens
            deklaration som utrikesminister Carl Bildt redovisade för snart
            sex timmar sedan, nämligen att sedan årsskiftet är Sverige ordförande
            för det globala forumet för migration och utveckling. Vårt arbete
            kommer att fokusera på samstämmighet i politiken och på migrationens
            bidrag till ekonomisk och social utveckling, står det.
          </note>
          <note>
            Det tycker jag är en bra ambition. Jag hoppas att man inom ramen
            för detta tittar på de synpunkter som har lämnats på problemen
            och möjligheterna när de exempelvis har varit uppe till diskussion
            och debatt inom Interparlamentariska unionen, som har lagt ned
            stort arbete på det här området. Jag förutsätter att de synpunkterna
            ska kunna finnas med i ett sådant här sammanhang.
          </note>
          <note>
            Jag håller fortfarande på att jobba med de här frågorna ganska
            intensivt. Man blir inte speciellt glad eller hoppfull när man
            gör det alltså jobbar med dem. Jag tittar på dem i första hand
            utifrån ett svenskt perspektiv. Tyvärr hamnar vi alltför ofta
            i en situation där man blir ledsen, oftast arg, men inte minst
            besviken på hur vi i Sverige på många olika sätt behandlar och
            misshandlar de personer som kommer hit för att söka sig en ny
            framtid.
          </note>
          <note>
            Skälen till att människor kommer till Sverige är naturligtvis
            att de vill skaffa en bättre framtid för sig själva, för sin familj
            och de som står dem närmast. Men när de väl kommer hit handlar
            det alltför många gånger om att de hamnar i beroendeställning.
            De blir lurade. Till slut blir det alltför många gånger en situation
            som påminner, inte om arbete i ordets rätta bemärkelse, utan mer
            om slavarbete. Det där är någonting som vi måste göra mycket mer
            åt än vad vi gör i dag. Att säga som en del gör att man får skylla
            sig själv är att vara väldigt cynisk. Om man exempelvis kommer
            från Afrika, Asien eller var det nu vara må och har blivit lovad
            vissa saker det har ställts i utsikt vissa saker och myndigheterna
            har på sätt och vis garanterat vissa saker som ska inträffa när
            man kommer hit måste vi som finns i det här huset och på andra
            sidan Strömmen se till att det verkligen förverkligas. Vi kan
            inte lämna de här personerna åt sitt öde, utan vi måste se till
            att den lagstiftning som finns fungerar. Om den inte fungerar
            måste vi komplettera den med de åtgärder som behövs för att den
            ska fungera.
          </note>
          <note>
            Det handlar om att vi måste se till att arbetsgivare är seriösa.
          </note>
          <note>
            Det handlar om att vi måste se till att det blir en ordentlig
            arbetsmarknadsprövning.
          </note>
          <note>
            Det handlar om att vi måste se till att de som råkar ut för de
            här missförhållandena har rättighet att berätta om dem utan att
            bli utvisade.
          </note>
          <note>
            Det handlar om att vi ska se till att de regler som finns och
            de arbetstillstånd som dessa människor har blivit lovade ska gälla.
          </note>
          <note type="speaker">
            Anf. 110 CHRISTER WINBÄCK (FP):
          </note>
          <note>
            Herr talman! Spridningen av massförstörelsevapen utgör ett av
            de största hoten mot fred och säkerhet i vår värld. Icke-spridning
            och nedrustning är viktiga frågor att sätta högt på den politiska
            dagordningen i världen.
          </note>
          <note>
            Denna vecka har vi nåtts av två nyheter, en positiv och en negativ.
            USA:s president Obama gav ett förslag om en drastisk nedrustning
            av amerikanska kärnvapen. Han utlovade ett samarbete med Ryssland
            för att försöka minska de lager som finns i Ryssland och USA och
            att fortsätta arbetet med att se till att kärnvapen inte hamnar
            i fel händer.
          </note>
          <note>
            Detta är en positiv nyhet.
          </note>
          <note>
            Den negativa nyheten känner vi till: Nordkorea; jag behöver inte
            säga mer.
          </note>
          <note>
            Vi har en ökad hotbild, förnyade prov, en upprustning av arsenalen
            och stater som just nu anrikar uran för att få kapacitet för möjlig
            tillverkning av kärnvapen längre fram.
          </note>
          <note>
            År 2008 presenterade FN:s generalsekreterare Ban Ki Moon en fempunktsplan
            för nedrustning inom ramen för nedrustning och icke-spridning.
            För ett drygt år sedan träffade jag generalsekreteraren på en
            konferens i FN, där han upprepade dessa punkter och slog fast
            att detta var en av de viktigaste prioriteringarna för fredsarbetet
            i världen. Att FN:s säkerhetsråd sedan har antagit en resolution
            som betonar vikten av arbetet med nedrustning och icke-spridning,
            stöd till NPT med mera är tillfredsställande.
          </note>
          <note>
            Sverige har haft en aktiv roll i att stödja de processer som
            syftar till nedrustning, och regeringens hållning har framförts
            i de senaste utrikesdeklarationerna. Vi tycker att det är bra,
            men vi behöver göra än mer. Vi behöver känna att Sverige tar ett
            starkt grepp om de här frågorna och på olika sätt visar framfötterna.
          </note>
          <note>
            Herr talman! Min nästa punkt handlar om vad Urban Ahlin sade
            här i kammaren för några timmar sedan när han hänvisade till ett
            socialdemokratiskt manifest. Jag har roat mig med att läsa manifestet
            under dagen, och två saker slår mig.
          </note>
          <note>
            Man säger nej till ett svenskt Natomedlemskap för att Sverige
            ska vara militärt alliansfritt. Vad man menar är nej till en militärallians
            med Nato, för sedan utvecklar man ett fördjupat försvarssamarbete
            i Norden. Man säger att vi ska ta ett större gemensamt ansvar
            för övningar och operationer, utbildningar och militär förmåga.
            Enligt Nordisk ordbok är allians en överenskommelse mellan olika
            parter som arbetar för samma mål, så vad Socialdemokraterna ägnar
            sig åt här är en lek med ord om vad som är allians. Att gemensamt
            delta i övningar, operationer och militär förmåga är en allians,
            ingenting annat.
          </note>
          <note>
            En annan sak som man säger i manifestet gör mig bekymrad. Man
            talar om svensktillverkade vapen och konstaterar att det viktiga
            är att behålla svensk materielkompetens.
          </note>
          <note>
            För att behålla svensk materielkompetens krävs en export. Sverige
            är för litet för att ha en egen marknad. Några av de saker som
            man räknar upp är flygkapacitet och annat. Men man nämner inte
            ett ord om demokratiska kriterier eller faran i den export och
            den vapenförsäljning vi nu måste ha för att klara av det här,
            utan det viktiga är att behålla kompetensen. Vi har hört det förr,
            att en stor vapenindustri i Sverige är viktigare för Socialdemokraterna
            än att ha synpunkter på var vapnen krängs. Det är en tydlig signal
            till omvärlden. Enligt manifestet vill man ha en tydlig signal.
          </note>
          <note>
            Man vill också föreslå konkreta åtgärder. Det här är de konkreta
            åtgärderna. Man vill ha en vapenindustri som är stark, men man
            bryr sig inte om var någonstans vapnen säljs. Det finns ett ord
            om detta. Skäms, Urban Ahlin!
          </note>
          <note>
            I detta anförande instämde Anita Brodén (FP).
          </note>
          <note type="speaker">
            Anf. 111 GUNNAR ANDRÉN (FP):
          </note>
          <note>
            Herr talman! Liksom 2012 har jag nu möjlighet att avsluta utrikesdebatten,
            en stor ära.
          </note>
          <note>
            Vad är ett liv värt? Det finns två svar.
          </note>
          <note>
            Det ena svaret är: Allt. Det gäller för den enskilde, för hennes
            eller hans släktingar, maka, barn, arbetskamrater och vänner.
          </note>
          <note>
            Det finns bara ett liv. Det är det enda liv vi har jag vet.
          </note>
          <note>
            Det andra svaret är brutalt i denna värld: Intet, ingenting är
            det värt. För makthavaren, despoten, diktatorn, mannen utan känslor,
            för det är nästan alltid en man, är svaret: Ingenting. Det liv
            som för den enskilde betyder allt betyder för vederbörande ingenting;
            livet är intet värt.
          </note>
          <note>
            Världen är, herr talman, full av diktaturer som fyllt sina fängelser
            med oliktänkande.
          </note>
          <note>
            Vem är mest rädd, mannen innanför stängslet och murarna eller
            mannen innanför palatsgrindarna? På kort sikt är svaret enkelt:
            Mannen innanför stängslet utan frihet, prisgiven till andras godtycke,
            på kort sikt utan hopp men på längre sikt frihetshjälte.
          </note>
          <note>
            Minns Nelson Mandela! Alla känner honom och ser upp till honom.
            Ingen vill minnas vem det var som satte Nelson Mandela i fängelse
            på Robben Island under 27 år. På lång sikt är svaret därför lika
            enkelt: Mannen innanför palatsgrindarna, mannen som stängt in
            sig i sitt palats, som inte vågar möta sitt folk.
          </note>
          <note>
            Man behöver inte resa många mil härifrån, österut till Minsk,
            för att träffa Aleksandr Lukasjenko som inte vågar möta sitt folk.
            Man kan resa långt söderut till Asmera för att träffa en annan
            sådan person, presidenten Isaias Afwerki. Man kan åka till Peking.
            Ingenting, herr talman, skulle gagna mänskliga fri- och rättigheter
            så mycket som om Kina blev en demokrati. Det gäller tusen miljoner
            människor.
          </note>
          <note>
            Dessa män anser sig stå över lagen. Men de vågar inte möta sina
            medborgare i fria val. De är rädda för människor. De tror sig
            vara fria, men de är i själva verket sina egna samvetens fångar.
          </note>
          <note>
            Herr talman! Mot slutet av en sådan här debatt finns det bara
            en sak att säga: Frige alla politiska fångar, åsiktsfångar i hela
            världen! Det är det som Amnesty International och många av oss
            som är här arbetar mycket för. Historiens dom över dem som håller
            de politiska fångarna kommer att bli hård och skoningslös.
          </note>
          <note>
            Alla sist, herr talman: Det har varit en intressant och bra debatt.
            Det har varit väldigt intressanta inlägg av Krister Örnfjäder,
            Anita Brodén, Christer Winbäck, Björn von Sydow, Elisabeth Björnsdotter
            Rahm, Kenneth G Forslund och så vidare. De visar på den enighet
            som trots allt finns om uppslutningen kring mänskliga fri- och
            rättigheter. De kan ha lite detaljskillnader, men uppslutningen
            kring demokrati och rättigheter från Sveriges riksdag är stor,
            och den ska vi slå vakt om.
          </note>
          <note>
            Tack, herr talman, för denna intressanta debatt!
          </note>
          <note>
            I detta anförande instämde Anita Brodén (FP).
          </note>
          <note>
            Den utrikespolitiska debatten var härmed avslutad.
          </note>
          <note>
            4 § Utökning av antalet suppleanter i utrikesutskottet
          </note>
          <note>
            Valberedningen hade, enligt ett till kammaren inkommet protokollsutdrag,
            tillstyrkt att antalet suppleanter i utrikesutskottet skulle utökas
            från 31 till 32.
          </note>
          <note>
            Kammaren medgav denna utökning.
          </note>
          <note>
            5 § Val av extra suppleant i utrikesutskottet
          </note>
          <note>
            Företogs val av extra suppleant i utrikesutskottet.
          </note>
          <note>
            Kammaren valde i enlighet med valberedningens förslag till
          </note>
          <note>
            suppleant i utrikesutskottet
          </note>
          <note>
            6 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            den 3 april
          </note>
          <note>
            den 4 april
          </note>
          <note>
            den 9 april
          </note>
          <note>
            den 9 april
          </note>
          <note>
            7 § Bordläggning
          </note>
          <note>
            Anmäldes och bordlades
          </note>
          <note>
            8 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 13 februari
          </note>
          <note>
            Patrik Björck
          </note>
          <note>
            Ann-Christin Ahlberg
          </note>
          <note>
            Kent Persson
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 19 februari.
          </note>
          <note>
            9 § Anmälan om fråga för skriftligt svar
          </note>
          <note>
            Anmäldes att följande fråga för skriftligt svar framställts
          </note>
          <note>
            den 13 februari
          </note>
          <note>
            Lise Nordin
          </note>
          <note>
            Frågan redovisas i bilaga som fogats till riksdagens snabbprotokoll
            tisdagen den 19 februari.
          </note>
          <note>
            10 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 13 februari
          </note>
          <note>
            Olle Thorell
          </note>
          <note>
            Olle Thorell
          </note>
          <note>
            Peter Persson
          </note>
          <note>
            Isak From
          </note>
          <note>
            Amineh Kakabaveh
          </note>
          <note>
            Roger Haddad
          </note>
          <note>
            Krister Örnfjäder
          </note>
          <note>
            Maria Stenberg
          </note>
          <note>
            Maria Stenberg
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 19 februari.
          </note>
          <note>
            11 § Kammaren åtskildes kl. 15.07.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
