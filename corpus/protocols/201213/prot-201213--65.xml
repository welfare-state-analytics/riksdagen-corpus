<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201213</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201213</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201213--65</head>
          <docDate when="2013-02-14 00:00:00">2013-02-14 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2012/13:65
          </note>
          <note>
            Torsdagen den 14 februari
          </note>
          <note>
            Kl. 12:00 - 18:54
          </note>
          <note>
            1 § Aktuell debatt: Reformen för förenklad utomeuropeisk arbetskraftsinvandring
          </note>
          <note type="speaker">
            Anf. 1 MATTIAS KARLSSON (SD):
          </note>
          <note>
            Fru talman! Jag skulle vilja börja med att tacka talmannen och
            de övriga partiernas gruppledare för att man har valt att hörsamma
            vår begäran om en aktuell debatt kring detta angelägna ämne.
          </note>
          <note>
            Sverige är i dag inne på det femte året med regeringens och Miljöpartiets
            nya regler för arbetskraftsinvandring som av OECD klassas som
            de mest liberala i hela västvärlden.
          </note>
          <note>
            När det nya regelverket sjösattes försvarades det med tal om
            ett stort behov av specialister på den svenska arbetsmarknaden.
            Granskningar av reformen har dock visat att de flesta arbetskraftsinvandrare
            är lågutbildade och att den inhemska arbetslösheten inom dessa
            yrken har nått rekordnivåer. Granskningar har också visat att
            en av sex arbetskraftsinvandrare inte deklarerar någon inkomst
            alls samtidigt som uppemot hälften av arbetskraftsinvandrarna
            kan ha tvingats att betala svart för sina arbetstillstånd. Det
            är uppenbart att Migrationsverkets nya regler inte räcker till
            och att missförhållandena fortfarande är stora.
          </note>
          <note>
            En stor del av arbetskraftsinvandrarna tvingas arbeta under slavliknande
            förhållanden med villkor som inte går att jämföra med vad som
            står i kollektivavtalen. Detta påverkar också situationen för
            arbetslösa i Sverige på ett negativt sätt. Lönerna pressas och
            arbetslösa människor i Sverige, varav många med invandrarbakgrund,
            trängs ut. Regeringen motverkar på det här sättet effekterna av
            sin egen integrations- och arbetsmarknadspolitik.
          </note>
          <note>
            Det är uppenbart att regelverket och kontrollerna på det här
            området snabbt och drastiskt måste skärpas. Det är hög tid att
            regeringen och Miljöpartiet redogör för vilka åtgärder man är
            beredd att vidta samt för de grundläggande motiven bakom försvaret
            av denna katastrofala reform.
          </note>
          <note>
            Om statsrådet Billström nu, mot förmodan, skulle få statsministerns
            tillåtelse att fortsätta driva frågan om att minska volymerna
            i den svenska massinvandringen vore den nuvarande arbetskraftsinvandringen
            en utmärkt ände att börja i.
          </note>
          <note>
            Jag hoppas på en klargörande debatt.
          </note>
          <note>
            I detta anförande instämde Josef Fransson (SD).
          </note>
          <note type="speaker">
            Anf. 2 Statsrådet TOBIAS BILLSTRÖM (M):
          </note>
          <note>
            Fru talman! Jag ska inleda med bakgrunden till den reform som
            regeringen tillsammans med Miljöpartiet genomförde för fyra år
            sedan.
          </note>
          <note>
            Öppenhet mot omvärlden är viktigt för Sverige. Det är också en
            utgångspunkt inom svensk migrationspolitik att migration är någonting
            positivt och bra för vårt samhälle. Alliansen har tagit vara på
            denna insikt och bland annat genomfört en politik som kraftigt
            förbättrat villkoren för arbetskraftsinvandringen.
          </note>
          <note>
            Vårt övergripande mål måste vara att se till att människor migrerar
            av fri vilja snarare än av nödvändighet. Detta kräver en bred,
            balanserad och långsiktig inställning till internationell migration.
            Fler politikområden kan också dra nytta av migrationens positiva
            effekter, till exempel inom arbetsmarknads-, handels- och utvecklingspolitiken.
          </note>
          <note>
            Det är numera välkänt att den ökande andelen äldre människor
            i Sverige på sikt innebär en allvarlig utmaning för hållbarheten
            i våra välfärdssystem. Det krävs att vi politiker lyfter blicken
            och inte bara ser till den situation som råder för stunden eller
            ens de kommande åren. Vi måste utforma en politik som långsiktigt
            kan hantera den brist på arbetskraft som väntar hela Europa. Att
            öka möjligheterna till arbetskraftsinvandring är en viktig del
            i det arbetet.
          </note>
          <note>
            Att det i dag råder arbetslöshet utesluter inte heller att det
            kan förekomma brist på arbetskraft i vissa yrken eller sektorer.
            Av Arbetsförmedlingens rapport Var finns jobben? från januari
            i år framgår att det sker många rekryteringar även under en svag
            konjunktur. Det är också viktigt att komma ihåg att det kan råda
            brist även i yrkesgrupper där det inte krävs specialistkompetens.
          </note>
          <note>
            Det är den enskilda arbetsgivaren som har bäst kunskap om de
            egna rekryteringsbehoven och om vilken kompetens som behövs. Rekryteringsbehoven
            kommer framför allt att vara stora på lite längre sikt, bland
            annat på grund av den stora generationsväxlingen på arbetsmarknaden.
            Det gäller många yrkesområden och förväntas bli särskilt tydligt
            i glesbygden och i mindre kommuner. Inom flera yrken är risken
            stor att det kommer att bli en omfattande brist på arbetskraft
            under de kommande tio åren.
          </note>
          <note>
            I dagsläget råder det brist på en rad olika slags yrken i Sverige,
            både yrken där det krävs lång utbildning och yrken där det normalt
            sett inte krävs särskild yrkesutbildning. I Arbetsförmedlingens
            rapport återfinns en lista över yrken där det i dag råder stor
            efterfrågan. Där finns bland annat civilingenjörer, förskollärare,
            lastbilsmekaniker och kockar.
          </note>
          <note>
            Av de drygt 16 000 arbetskraftsinvandrare som beviljades tillstånd
            i Sverige år 2012 avsåg ca 7 000 tillstånd arbeten som typiskt
            sett inte ställer krav på särskild yrkesutbildning. Men då måste
            man beakta att drygt 5 000 av dessa var säsongsanställda plockare
            av vilda bär. Omkring 6 000 arbetstillstånd beviljades för arbete
            där det typiskt sett krävs antingen teoretisk specialistkompetens
            eller kortare högskoleutbildning.
          </note>
          <note>
            Fru talman! Ökad arbetskraftsinvandring kan leda till ökad tillväxt,
            som i sin tur leder till en större efterfrågan på arbetskraft.
            Och arbetskraftsinvandrare utgör inte en ersättning utan ett viktigt
            komplement på vår arbetsmarknad.
          </note>
          <note>
            Genom den reform som genomfördes 2008 öppnades nya vägar för
            arbetskraftsinvandring. Vi gick från en ordning där myndigheter
            bedömt behovet av att rekrytera arbetskraft från tredjeland till
            ett öppet och flexibelt system som ger Sverige goda förutsättningar
            att möta både dagens och framtidens behov på arbetsmarknaden.
            De nya reglerna för arbetskraftsinvandring har gett personer från
            länder utanför EU möjlighet att komma till Sverige för att arbeta,
            oavsett utbildningsnivå eller yrke men med tydliga krav på deras
            anställningsvillkor.
          </note>
          <note>
            Enligt OECD:s utvärdering av den svenska reformen förefaller
            det svenska systemet vara det mest öppna bland alla OECD-länder
            genom att vara efterfrågestyrkt, inte ställa krav på särskilda
            kvalifikationer och inte heller ställa upp kvoter.
          </note>
          <note>
            Jag tycker att det är viktigt att nämna att det svenska systemet
            för arbetskraftsinvandring, enligt OECD, inte har lett till sänkta
            löner för den inhemska arbetskraften och att det inte heller har
            skett någon massiv ökning av arbetskraftsinvandringen till Sverige.
            Inom några yrkesgrupper, till exempel dataspecialister, står migranterna
            dock för en betydande del av alla rekryteringar.
          </note>
          <note>
            Migrationsverkets certifieringsarbete har ytterligare förbättrat
            situationen för många företag med behov av att rekrytera arbetskraft
            utomlands. Certifieringssystemet innebär att seriösa arbetsgivare
            som har en viss kvantitet av ansökningar varje år, som alltid
            skickar in kompletta ansökningar och som erbjuder anställningsvillkor
            som uppfyller kraven kan certifieras av Migrationsverket. För
            de i dag drygt 400 certifierade företagen, bland annat Ikea och
            Ericsson, är den genomsnittliga handläggningstiden fem dagar.
          </note>
          <note>
            Om svenska företag ska kunna rekrytera arbetstagare som är eftertraktade
            på den globala arbetsmarknaden måste tillståndsprocessen gå snabbt,
            annars kommer dessa arbetstagare att välja en annan arbetsgivare.
            Samtidigt ska vi förhindra missbruk och att människor utnyttjas
            på den svenska arbetsmarknaden.
          </note>
          <note>
            Alla arbetstagare ska ha rimliga arbetsvillkor, oavsett ursprung.
            Och det är självfallet oacceptabelt att enskilda arbetsgivare
            inte följer de lagar och regler som gäller. Regeringen kommer
            att fortsätta att arbeta aktivt för att säkerställa att så icke
            sker.
          </note>
          <note type="speaker">
            Anf. 3 YLVA JOHANSSON (S):
          </note>
          <note>
            Fru talman! De nya reglerna för arbetskraftsinvandring har gällt
            sedan 2008, och det är dags att se hur verkligheten har blivit.
          </note>
          <note>
            Statsrådet Billström säger här att man har förbättrat villkoren
            för arbetskraftsinvandrare. Tillåt mig tvivla. Låt mig ta några
            exempel.
          </note>
          <note>
            Så här skriver Hotell- och restaurangfacket efter att ha granskat
            64 olika arbetsgivare: Vi har mött människor som arbetar tolv
            timmar om dagen, sju dagar i veckan och utan någon chans till
            vila. Vi har träffat människor som hankar sig fram med månadslöner
            på 3 0004 000 kronor. Protesterar de förlorar de sin rätt att
            vistas i landet. På en restaurang i södra Sverige arbetar två
            unga kineser från morgon till kväll sju dagar i veckan under ständiga
            utskällningar. Från lönen drar arbetsgivaren av stora summor för
            kost och logi samt för resan till Sverige. Nätterna spenderar
            de inlåsta i arbetsgivarens källare.
          </note>
          <note>
            Uppdrag granskning har visat att företaget Skogsnicke AB tog
            hit skogsarbetare från Kamerun. När Migrationsverket hade beviljat
            arbetstillstånd ändrades villkoren för arbetet snabbt. Nu skulle
            man jobba för 6 000 kronor i månaden tiotimmarsdagar sex dagar
            i veckan.
          </note>
          <note>
            Chefer inom McDonalds är misstänkta för att sälja arbetstillstånd
            för 100 000 kronor per tillstånd.
          </note>
          <note>
            Detta är en bild av effekterna av den reform som ni har genomfört.
            Exemplen kan göras många. Det som är gemensamt är människors rädsla.
            Detta är människor som har kommit hit, som har blivit lurade och
            skamlöst utnyttjade och som saknar rättigheter. De riskerar att
            utvisas ur landet.
          </note>
          <note>
            Den tystnad som breder ut sig påminner mig om den situation som
            råder i länder där facklig verksamhet är förbjuden. Man undrar
            om detta är Sverige 2013. Det här är inte enskilda misstag. Det
            är en systematik som är en effekt av de regler som regeringen
            och Miljöpartiet har sjösatt. Det är regeringen som är ansvarig.
          </note>
          <note>
            Rörlighet över gränserna är bra; det är mycket bra. Sverige behöver
            influenser och människor av kött och blod som kommer till oss
            från andra länder. Vi vill att Sverige ska vara ett öppet land.
            Men det vi inte behöver är jobbtrafficking, lönedumpning och skamlöst
            utnyttjande av människor i utsatta situationer. Det är vad regeringens
            politik har gett oss.
          </note>
          <note>
            Fru talman! Det ska vara enkelt för arbetsgivare att få tag i
            rätt kompetens, och det ska gå snabbt och obyråkratiskt. Det är
            nödvändigt i en globaliserad värld för att vi ska kunna konkurrera
            och ha en rörlighet på arbetsmarknaden. Men det ska inte vara
            möjligt att utnyttja människor.
          </note>
          <note>
            Regeringen har gjort det mycket enkelt för oseriösa företag.
            Vi är många som gång på gång har krävt att man ska göra förändringar.
            Men regeringen säger nej. Tobias Billström det är ditt ansvar!
          </note>
          <note>
            Vi socialdemokrater föreslår att det kontrakt som ligger till
            underlag för Migrationsverkets beslut måste bli rättsligt bindande
            som en lägsta nivå. Det ska inte vara möjligt att gå under denna.
            Vi vill ha en vandelsprövning. De företag som ansöker om att ta
            hit arbetskraftsinvandring måste kunna genomgå en kontroll och
            visa att de inte har skatteskulder eller på andra sätt har misskött
            sig tidigare. Självfallet måste man kunna mota Olle i grind när
            det gäller oseriösa företag.
          </note>
          <note>
            Vi vill ha en efterhandskontroll av skatter och avgifter via
            Skatteverket. Det kan inte vara så svårt att se om företagen verkligen
            betalar ut de löner som de lovade och som var själva grunden för
            det obyråkratiska beslutet hos Migrationsverket. Vi vill ha kännbara
            sanktionsavgifter mot de företag som bryter mot reglerna. Det
            är inte de enskilda människorna i en utsatt situation som ska
            straffas. Det är de oseriösa företagen som ska straffas. Vi hörde
            statsrådet Billström här nöjd och nästan stolt över effekterna
            av sin reform. Jag tycker att det är anmärkningsvärt. Varför säger
            du nej till våra förslag, Tobias Billström?
          </note>
          <note>
            Tobias Billström säger också: Det är ju redan förbjudet att utnyttja
            människor. Ja, det är det. Men man kan ställa frågan så här, statsrådet
            Billström: Skattefusk är också förbjudet. Tror du att det skulle
            bli mer eller mindre skattefusk om man talade om för människor
            att Skatteverket inte skulle granska en enda självdeklaration?
          </note>
          <note>
            Vilken effekt man får handlar naturligtvis om vilka kontrollåtgärder
            man sätter upp. Regeringen har riggat ett system som gör det möjligt
            och mycket enkelt att utnyttja människor under otillständiga villkor.
            Varför vägrar regeringen att införa de kontroller och förslag
            som vi har lagt fram?
          </note>
          <note type="speaker">
            Anf. 4 MARIA FERM (MP):
          </note>
          <note>
            Fru talman! Miljöpartiet arbetar för att det ska vara lätt att
            komma till Sverige. Människor kommer alltid att röra på sig av
            olika anledningar. Några åker utomlands för att studera, andra
            för att arbeta. Vissa flyttar tillbaka, andra gör det inte. Ofta
            är inte flytten frivillig utan påtvingad på grund av krig, konflikt,
            förföljelse, naturkatastrofer eller andra situationer som gör
            det omöjligt för människor att bo kvar i sina hem.
          </note>
          <note>
            Miljöpartiet värnar den svenska öppenheten inför omvärlden. Vi
            gröna ser migration som något positivt och fullständigt naturligt.
            Den svenska öppenheten är en öppenhet som skapar möjligheter för
            vissa att få en fristad undan förtryck och ger en möjlighet för
            andra att förverkliga sina drömmar. Samtidigt ger öppenheten Sverige
            nödvändiga förutsättningar att utvecklas som välfärds- och kunskapsnation.
          </note>
          <note>
            Miljöpartiet och den borgerliga regeringen kom 2008 överens om
            att öppna upp för utomeuropeisk arbetskraftsinvandring. Reformen
            har gjort det svenska systemet till en internationell förebild
            då den inte begränsar invandringen till fastställda kvoter av
            särskilt kvalificerad arbetskraft. Tack vare de nya reglerna är
            människor välkomna oavsett yrke eller utbildning under förutsättning
            att de har ett jobb med lön och villkor på samma nivå som svenska
            kollektivavtal.
          </note>
          <note>
            Det ekonomiska samarbetsorganet OECD har gjort en genomlysning
            av det svenska systemet och kommit fram till att det i huvudsak
            fungerar bra. Det har enligt OECD inte lett till den löne- eller
            villkorsdumpning som en del varnade för.
          </note>
          <note>
            Men det finns allvarliga problem som måste lösas. Miljöpartiet
            har under en längre tid fört samtal med fackliga organisationer,
            arbetsgivare och människor som har arbetskraftsinvandrat. Vi har
            tagit del av fruktansvärda vittnesmål om människohandel, svältlöner
            och en människosyn som kan liknas vid en slavhandlares. Klart
            är att systemet måste förändras, kontrollerna av arbetsgivarna
            förbättras och luckorna i lagstiftningen täppas till för att förhindra
            att människor utnyttjas.
          </note>
          <note>
            Allt missbruk måste stävjas. Det är aldrig acceptabelt att en
            människas utsatthet utnyttjas. Men lösningen är inte att riva
            upp reformen. Lösningen är inte att försvåra för människor att
            komma hit. I stället behöver reformen utvecklas för att stärka
            arbetskraftsinvandrares rättigheter och öka kontrollerna av företag.
          </note>
          <note>
            Migrationsverket har redan genomfört en rad åtgärder, till exempel
            certifiering av seriösa företag. Men fler åtgärder behövs. Efter
            dialog med bland andra TCO har vi tagit fram ett antal förslag
            som vi kommer att driva i förhandlingar med regeringen om att
            utveckla arbetskraftsinvandringsreformen framöver. Det handlar
            om åtgärder som utjämnar maktförhållandet mellan arbetsgivare
            och arbetstagare. De innebär väsentliga hinder och avskräckande
            effekter för oseriösa arbetsgivare att tjäna pengar på andra människor.
            Samtidigt garanterar åtgärderna ett fortsatt öppet system som
            Sverige kan vara stolt över.
          </note>
          <note>
            Vi vill till exempel att det ska finnas både förhandskontroller
            av arbetsgivarnas seriositet, speciellt i riskbranscher såsom
            hotell och restaurang samt jord- och skogsbruk, och efterhandskontroller
            för att kontrollera att den utbetalade lönen stämmer överens med
            den utlovade.
          </note>
          <note>
            Vi vill se en stärkt kontroll av arbetserbjudandet genom att
            arbetsgivare åläggs att bifoga anställningskontraktet. De arbetsgivare
            som bryter mot de regler som finns måste kunna få verksamma sanktioner.
            Det bör inkludera både svartlistning och möjligheter till skadestånd
            för arbetstagare.
          </note>
          <note>
            För att minska arbetstagarnas beroendeställning bör det också
            ges ökad tid och möjlighet att hitta ett nytt arbete om den existerande
            anställningen upphör. I dag har arbetstagaren endast rätt att
            stanna i Sverige i tre månader för att söka ett nytt arbete. Dessutom
            bör arbetstagaren inte vara knuten till den första arbetsgivaren
            under de första två åren, utan ha en möjlighet att byta.
          </note>
          <note>
            Vi föreslår ökade möjligheter för asylsökande som har fått avslag
            på sin ansökan om uppehållstillstånd att ansöka om arbetstillstånd
            i stället ett så kallat spårbyte.
          </note>
          <note>
            Vi vill att en bestämmelse införs i brottsbalken för att tydligare
            kriminalisera handel med arbetstillstånd. Det bör alltså göras
            olagligt att som arbetsgivare ta betalt för att ansöka om olika
            tillstånd åt arbetstagare.
          </note>
          <note>
            För att på allvar modernisera och humanisera svensk migrationspolitik
            krävs en politisk mognadsprocess hos både höger och vänster. Den
            måste utgå ifrån insikten om att migration är ett naturligt mänskligt
            beteende. Migration är inte något hotfullt, oavsett om det handlar
            om asylinvandring eller arbetskraftsinvandring. Lösningen är inte
            att skapa fler hinder för migration. Låt oss i stället diskutera
            hur nyanlända får goda förutsättningar att komma in i samhället
            och bra villkor på arbetsmarknaden och hur vi bäst tar till vara
            de människor, idéer och erfarenheter som vi har glädjen att välkomna
            till Sverige.
          </note>
          <note type="speaker">
            Anf. 5 CHRISTER NYLANDER (FP):
          </note>
          <note>
            Fru talman! Jag blir som många andra illa berörd när jag ser
            hur enskilda människor utnyttjas, hur de som kommer hit med en
            dröm får se sin dröm gå i kras och hur de ser sin dröm om ett
            bättre liv bli en mardröm.
          </note>
          <note>
            Det borde kanske vara Folkpartiet som tar initiativ till den
            här typen av debatter. Folkpartiet och andra partier som verkligen
            står för grunderna i den här reformen och som tror på öppenheten
            borde kanske vara de som tydligare än andra oroar sig när systemen
            missbrukas och när människor far illa.
          </note>
          <note>
            Det är inte okej att man lurar folk. Det är inte okej att man
            försöker tjäna pengar på andra människor genom att sälja arbetstillstånd.
            Det är inte okej att man lovar runt och betalar tunt.
          </note>
          <note>
            Därför välkomnar Folkpartiet Migrationsverkets nya verktyg. Därför
            välkomnar vi att man genom ett gemensamt och samlat grepp har
            tagit tag i många av de problem som till exempel har drabbat de
            thailändare som har kommit hit för att plocka bär. Därför välkomnar
            vi också de diskussioner som förs inom alliansregeringen om ytterligare
            reformer på detta område. Vi måste naturligtvis fundera på vilka
            åtgärder som kan vidtas för att stoppa missbruket.
          </note>
          <note>
            Jag välkomnar också Maria Ferms inlägg som jag tycker var konstruktivt
            och innehöll en klok ansats på många sätt. Flera av de punkter
            som hon tog upp skulle jag gärna vara med och diskutera med Miljöpartiet.
            Men, och detta är viktigt, när vi funderar på nya kontroller och
            nya möjligheter att stävja fusket får det inte ske på ett sätt
            som höjer trösklarna in i Sverige. Det får inte ske på ett sätt
            som gör att färre människor får chans att förverkliga sina drömmar.
            Det får inte ske på ett sätt som undergräver själva grundtanken
            i den här reformen, det vill säga att öppna Sverige för arbetskraftsinvandring.
          </note>
          <note>
            Jag blir lite bekymrad över att tonläget i den här debatten håller
            på att förändras i Sverige. Ibland vrids tonläget i diskussionen
            mot det mer negativa, inte minst genom den retorik som Socialdemokraterna
            och Ylva Johansson visade upp här. Jag tror att vi måste erkänna
            att det är viktigt för Sverige att människor får chans att ta
            sig in och bidra till vårt välstånd. Jag blir inte bara illa berörd
            när jag ser att människor utnyttjas och när människor far illa
            utan också när politiker använder de här tragiska fallen för att
            vinna politiska poäng.
          </note>
          <note>
            Det är viktigt att ta ett par steg tillbaka och se på den stora
            bilden. Jag tror att man ibland kan titta bakåt långt i historien
            och fundera på om det var ett klokt beslut när Karl-Oskar och
            Kristina på 1840-talet reste sig ur den steniga åkern och gav
            sig i väg med sina fyra barn för att hitta ett nytt liv i Amerika.
            Var det rätt att göra det? Var det en klok idé? Var det klokt
            av Amerika att ta emot dem? Ja, jag tror att det var det.
          </note>
          <note>
            Det finns också mer närliggande exempel. Är det bra att unga
            människor i Sverige ger sig ut på resa, besöker Australien, USA,
            Kanada och England, skaffar sig ett jobb ett år, lär sig mer om
            världen, lär sig mer om sig själva och vidgar sina vyer? Ja, jag
            tror att det är bra för individen, för Sverige och för det mottagande
            landet.
          </note>
          <note>
            Är det bra att Öresundsregionen nu växer samman så att unga människor
            kan få sitt första jobb genom att få in en fot på arbetsmarknaden
            i Danmark? Ja, jag tror att det är bra för individen, för Sverige
            och för Danmark.
          </note>
          <note>
            Är det bra att tusentals människor söker sig till Norge för att
            få en bättre framtid där och bidrar till deras välstånd? Ja, jag
            tror att det är bra för individen, för Sverige och för Norge.
          </note>
          <note>
            Det är i grunden positivt att människor rör sig över gränser
            och att människor har drömmar, att människor strävar efter någonting
            bättre. Det lyfter inte bara dem själva, deras länder och de nya
            länderna, utan det lyfter också välståndet i hela världen.
          </note>
          <note>
            På samma sätt är det för Sverige. Det är bra att några tusen
            dataspecialister, civilingenjörer, arkitekter och andra kommer
            till vårt land, jobbar i företag som finns i Stockholmsregionen
            eller i andra delar av Sverige och bidrar till att de hittar på
            nya produkter, nya tjänster och till att de här företagen fungerar
            bättre, kan växa och skapa nya jobb. Det är bra att de på det
            sättet bidrar till Sveriges välstånd. Det är bra att det kommer
            ett par tre tusen till Sverige och hjälper till att plocka bär
            i skogen och hjälper till med andra jordbrukssysslor. Det lyfter
            deras eget välstånd och Sveriges välstånd. Den grundtanken måste
            leva kvar, men det ska ske på sjysta villkor.
          </note>
          <note>
            Jag tror att det är viktigt att man tar de här stegen tillbaka
            och ser den stora bilden. Det är viktigt att välkomna människor
            som vill komma hit och hjälpa till att få det svenska välståndet
            att växa.
          </note>
          <note>
            Fru talman! Sverigedemokraterna, som har begärt den här debatten,
            har en agenda som inte bara handlar om att stoppa arbetskraftsinvandringen,
            utan den handlar om att stoppa rörelser över gränserna över huvud
            taget. Den handlar inte bara om att stoppa rörelser över gränserna
            in i Sverige utan också ut från Sverige. Jag tror att det vore
            mycket dumt. Det skulle innebära att Sverige och de som bor i
            Sverige skulle få ett fattigare liv.
          </note>
          <note>
            Jag noterar också att flera oppositionspartier höjer rösten i
            dag. Ibland kritiserar de reformen i sig, och ibland kräver de
            nya reformer för att bekämpa kriminalitet och det som missköts
            i samband med den här reformen.
          </note>
          <note>
            Låt mig ställa en fråga till Jonas Sjöstedt, Ylva Johansson och
            andra: Om ni får gehör för några av de förslag som ni för fram
            om hur man bekämpar fusk, kommer ni då att ställa upp bakom grundtankarna
            i den här reformen så att vi får ett bredare stöd i riksdagen
            för det som är grunden till att vi nu öppnar för arbetskraftsinvandring?
          </note>
          <note>
            Fru talman! Jag tror att det i grunden handlar om en sak, och
            det är hur vi ser på Sverige i framtiden. Jag och Folkpartiet
            tror att det är viktigt att Sverige är ett öppet land. Det är
            viktigt att vi får en mer dynamisk ekonomi och en mer flexibel
            arbetsmarknad. Jag tror att vi ska möta den ökade globaliseringen
            och det ökade konkurrenstrycket med att vara ett öppet och dynamiskt
            land. Folkpartiet tycker att vi ska möta den utmaningen med öppenhet
            och dynamik, inte med slutenhet och stillastående.
          </note>
          <note type="speaker">
            Anf. 6 JOHAN HEDIN (C):
          </note>
          <note>
            Fru talman! Jag vet inte för vilken gång i ordningen jag säger
            detta i just denna talarstol det börjar bli en vana men det tål
            att sägas gång efter gång: Migration är någonting fullkomligt
            naturligt och har förekommit i alla tider.
          </note>
          <note>
            Faktum är att det är just migrationen som gör oss till de människor
            vi är. Förmågan och viljan att rycka upp bopålarna för att undkomma
            fara eller söka bättre förutsättningar för att överleva ligger
            djupt rotad i vår mänskliga natur. Och faktum är också att det
            antagligen var precis denna drivkraft som fick just vår människotyp
            att vinna i det långa loppet. Neandertalarna kallas ju neandertalare
            just för att de företrädesvis vistades i området i och kring Neandertal
            i södra Tyskland.
          </note>
          <note>
            Genom historien har möjligheterna att röra sig fritt över gränser
            varierat. Under upplysningstiden skedde stora och viktiga frihetsreformer
            i vår del av världen. Det var frihetsreformer som kom att sätta
            i gång en tillväxtresa utan motstycke i Sverige och lade grunden
            för det som vi kallar för hundra år av tillväxt.
          </note>
          <note>
            En av de viktiga frihetsreformerna handlade just om den fria
            rörligheten för människor. År 1860 avskaffades passtvånget för
            utrikes och inrikes resor. Rörligheten möjliggjorde helt nya affärsmöjligheter.
            Europas marknader blev enormt mycket större, och möjligheten att
            hitta nya vägar att förverkliga sina drömmar i stort och smått
            blev många fler.
          </note>
          <note>
            Innan dess krävdes alltså pass även för inrikes resor. En myndighetsperson
            skulle godkänna din resa inom landet, och den som inte kunde visa
            giltiga papper kunde åtalas för lösdriveri. Detta var naturligtvis
            en enorm ofrihet och någonting som känns väldigt främmande för
            den moderna människan.
          </note>
          <note>
            Reformerna var inte alls oomstridda då det var fråga om stora
            samhällsförändringar, och samhällsförändringar möter alltid motstånd
            från de räddhågsna och de som levde gott i det gamla systemet.
          </note>
          <note>
            Fru talman! Jag tror att våra framtida kolleger, de som debatterar
            i denna kammare om 150 år, kommer att tycka att det är lika främmande
            att vi 2013 inte fick flytta vart vi ville i världen och att detta
            kommer att ses som en stor och onödig ofrihet, precis som vi ser
            tillbaka på ofriheten före 1860.
          </note>
          <note>
            Arbetskraftsinvandringen till Sverige på 50- och 60-talen var
            mycket framgångsrik. Vår exportindustri kunde skörda viktiga segrar
            runt om i världen genom att den var bemannad av människor från
            oroligare, fattigare och i många fall odemokratiska delar av Europa.
          </note>
          <note>
            Den väl fungerande invandringen, där människor flyttade till
            Sverige på en fredag och började jobba måndagen därpå, fick dess
            värre sitt slut i övergången från 60- till 70-talet.
          </note>
          <note>
            Naturligtvis var det fler politiska förändringar än den som stängde
            dörren för utrikesfödda medarbetare som lade ut hinder för den
            svenska industrins framgångssaga och de hundra åren av tillväxt,
            men ett gemensamt hade de alla, nämligen att det var politiska
            förändringar som kraftigt kringskar friheten för folk och företag.
          </note>
          <note>
            På senare tid har de värsta avarterna slipats av. De svåra marginaleffekterna
            från det tidigare skattesystemet minskade i och med skattereformen
            19901991. Löntagarfonderna avskaffades under samma tid, och EU-medlemskapet
            medgav en frihet för rörlighet över gränser, åtminstone i vår
            omedelbara omvärld.
          </note>
          <note>
            Trots farhågor om vad som kallades social turism och förslag
            om övergångsregler för att hindra nya EU-medborgare från att använda
            sin självklara rätt att konkurrera på lika villkor på den inre
            marknaden vann friheten slaget.
          </note>
          <note>
            En färskare men lika viktig frihetsreform var den om arbetskraftsinvandringen
            som kom på plats 2008. Innan jag blev politiker var jag företagare
            i elva år. Det är ett allvarligt hinder för företagare som hittat
            precis rätt person för ett jobb att tvingas säga nej bara för
            att han eller hon är född i ett icke-europeiskt land. Det är ett
            allvarligt hinder mot tillväxten och därmed i förlängningen ett
            hot mot den svenska välfärden.
          </note>
          <note>
            Ibland får man invändningen att det ju finns så många svenskar
            som går arbetslösa och att de på något sätt skulle ha förtur till
            jobb i svenska företag. Förutom det uppenbara argumentet att det
            naturligtvis är företagarens fulla frihet att anställa vem han
            eller hon vill bygger också invändningen på ett missförstånd om
            hur ekonomin fungerar. Det finns ingen given mängd jobb. Arbetsmarknadens
            storlek styrs av dess utbud och efterfrågan och jämvikten däremellan.
          </note>
          <note>
            När rätt person är på rätt plats ökar den aggregerade produktiviteten,
            och när produktiviteten ökar lösgörs resurser och värde skapas.
            I dagligt tal kallar vi det tillväxt. Detta är också mycket lätt
            att föra i bevis. År 1970 fanns det 3,8 miljoner jobb i Sverige
            mätt i heltidsekvivalenter, och 2011 fanns det 4,6 miljoner jobb.
            Den som baserar sin argumentation på denna myt om en statisk ekonomi
            måste förklara var de 800 000 jobben kom ifrån.
          </note>
          <note>
            Den demografiska utvecklingen ställer dessutom stora krav på
            samhällsförändringar. Vi måste hitta sätt att hantera det faktum
            att allt färre i arbetsför ålder ska försörja allt fler pensionärer.
            Arbetskraftsinvandring är en lösning, och alla som på olika sätt
            och i olika grad vill begränsa arbetskraftsinvandringen måste
            berätta vad vi ska ha i stället. Det är dessutom så, fru talman,
            att en övervägande del av Sveriges befolkning begriper detta.
            I en färsk undersökning säger 77 procent av svenskarna att man
            anser att människor utanför EU ska ha rätt att flytta till Sverige
            om de arbetar och försörjer sig själva. Noterbart är att inte
            ens Sverigedemokraternas väljare enligt samma undersökning är
            särdeles negativa till arbetskraftsinvandring.
          </note>
          <note>
            Den kriminalitet mot arbetskraftsinvandrare i form av rena bedrägerier
            och ibland värre som vi har hört rapporteras om är fullständigt
            oacceptabel och måste bemötas med samma kraft som all kriminalitet
            borde bemötas med.
          </note>
          <note>
            Arbetskraftsinvandringen är en mycket viktig frihetsreform som
            betyder enormt mycket för den enskilda människan och det enskilda
            företaget men också för samhället i stort.
          </note>
          <note type="speaker">
            Anf. 7 MATTIAS KARLSSON (SD):
          </note>
          <note>
            Fru talman! Vi sverigedemokrater tror på det svenska folket.
            Vi ser inte Sveriges medborgare som obildbara, och vi har till
            skillnad från regeringen inte givit upp hoppet om de arbetslösa
            i det här landet.
          </note>
          <note>
            Sverigedemokraternas uppfattning är att kompetensbrist och så
            kallad missmatchning på den svenska arbetsmarknaden i första hand
            bör lösas genom att utbilda och omskola den inhemska arbetskraften.
            Av den anledningen tillskjuter vi betydande resurser till utbildningsväsendet
            i vårt budgetalternativ.
          </note>
          <note>
            Att vi har en situation med massarbetslöshet samtidigt som det
            inom vissa sektorer råder brist på kvalificerad arbetskraft måste
            betraktas som ett gigantiskt misslyckande för regeringens utbildningspolitik.
            Även om utbildningspolitiken är det allra viktigaste verktyget
            för att förebygga och komma till rätta med kompetensbrist förstår
            vi samtidigt att man aldrig till 100 procent kan förutse framtida
            trender på den svenska arbetsmarknaden. Därför ställer vi oss
            positiva till en begränsad och ansvarsfullt reglerad arbetskraftsinvandring
            av högkvalificerade personer vars kompetens inte går att finna
            på den svenska arbetsmarknaden.
          </note>
          <note>
            Den arbetskraftsinvandring som vi förespråkar är dock någonting
            helt annat än det ansvarslösa, extremt liberala, inhumana och
            ekonomiskt skadliga system som Alliansen och Miljöpartiet trots
            varningar från tunga remissinstanser införde 2008.
          </note>
          <note>
            Så sent som i februari 2008 sade Tobias Billström följande om
            den planerade regeländringen vid en konferens med Globaliseringsrådet:
            De grundläggande förutsättningarna ska vara att det finns ett
            behov på arbetsmarknaden. Sin vana trogen gjorde han dock en tvärvändning,
            och när de nya reglerna presenterades senare samma år hade man
            helt slopat det tidigare kravet om att arbetskraftsinvandringen
            skulle svara mot ett uppenbart behov på den svenska arbetsmarknaden.
          </note>
          <note>
            Det nya regelverket är, som jag nämnde i mitt inledningsanförande,
            enligt OECD det mest liberala i hela västvärlden. Arbetsgivarna
            blev i praktiken fria att anställa människor från hela världen
            även om det fanns mängder av arbetslösa i Sverige med rätt kvalifikationer
            som gärna hade tagit jobben. Inte heller begränsades arbetskraftsinvandringen
            till att gälla yrkeskategorier med krav på kvalificerad utbildning
            eller arbetslivserfarenhet. Alla yrkeskategorier öppnades för
            global konkurrens, och resultatet av detta ser vi nu. 43 procent
            av arbetskraftsinvandrarna saknar helt och hållet relevant yrkesutbildning.
            65 procent av de beviljade tillstånden har gett LO-jobb, främst
            inom städ-, restaurang- och byggbranscherna. Samtidigt är den
            inhemska arbetslösheten gigantisk inom just dessa sektorer. Inom
            restaurangbranschen är närmare 10 procent heltidsarbetslösa och
            nästan lika många är i åtgärder. Inom byggbranschen är arbetslösheten
            uppe i nästan 11 procent.
          </note>
          <note>
            Jag skulle vilja veta vad Tobias Billström har att säga till
            de arbetslösa inom bland annat bygg- och restaurangbranscherna.
            Det är människor som inte längre har råd att behålla sitt hus
            och måste flytta och vars barn måste byta skola och lämna sina
            kamrater. De har inte längre råd att åka på semester med familjen
            eller att betala för ungarnas hockeyträning, och de har fått se
            det jobb som de har längtat efter gå till mindre kvalificerade,
            utomeuropeiska arbetskraftsinvandrare som i många fall frivilligt
            har köpt eller har tvingats att köpa sina arbetstillstånd.
          </note>
          <note>
            De här människorna finns faktiskt. Jag har träffat flera av dem,
            och jag kan lova er att de inte låter sig imponeras av avancerade
            statistiska krumbukter eller eleganta retoriska bortförklaringar
            om att det inte finns några undanträngningseffekter. De har känt
            det in på bara skinnet, och detta är sannolikt en av många förklaringar
            till att det just nu är Sverigedemokraterna och inte Moderaterna
            som är det näst största partiet inom LO-kollektivet.
          </note>
          <note>
            Den andra stora skamfläcken i Alliansens och Miljöpartiets arbetskraftsinvandringspolitik,
            vid sidan av att man bidrar till att arbetslösa i Sverige trängs
            undan på arbetsmarknaden, är det skrupelfria utnyttjande av arbetskraftsinvandrarna
            som regeringens och Miljöpartiets slappa regelverk har givit utrymme
            för. En rad tunga instanser och arbetsmarknadsforskare varnade
            för att det här extremt liberala systemet nästan helt utan kontroller
            skulle resultera i att människor skulle komma att bli utnyttjade.
            Men regeringen och Miljöpartiet valde att fullständigt ignorera
            varningssignalerna, och resultatet har vi sett. En sjättedel av
            arbetskraftsinvandrarna som folkbokfört sig i Sverige uppges helt
            sakna deklarerad inkomst. Minst hälften av de arbetskraftsinvandrare
            som har fått tvååriga arbetstillstånd bedöms ha betalat för dem.
            Människor tvingas arbeta och bo under slavlika förhållanden och
            med slavlöner. Sexuella övergrepp med mera från arbetsgivare har
            förekommit. Det är skamligt. Allianspartierna och Miljöpartiet
            bär ett tungt moraliskt ansvar för att det har blivit så här.
          </note>
          <note>
            Förutom det mänskliga lidandet som bristen på kontroller leder
            till bedömer bland annat generaldirektören för IFAU att löneutvecklingen
            på grund av den illojala konkurrensen kan komma att dämpas i de
            mest utsatta branscherna. Byggnadsarbetareförbundet uppger att
            flera mindre byggföretag har fått allt svårare att hävda sig i
            konkurrensen mot de oseriösa företag som utnyttjar slavarbetare.
            Får utvecklingen fortsätta på den inslagna vägen är det alltså
            stor risk att seriösa företag slås ut medan oseriösa och skrupelfria
            företag stärks och frodas.
          </note>
          <note>
            Det är uppenbart att vi mycket snabbt måste få ett skärpt kontrollsystem
            på plats där ett av de viktigaste inslagen bör vara att Skatteverket
            får i uppdrag att löpande följa upp om arbetsgivarna verkligen
            betalar ut den avtalsenliga lön som de har lovat att ge.
          </note>
          <note>
            Hur länge tänker Moderaterna stillatigande se på medan människor
            utnyttjas och arbetslösa i Sverige trängs undan från lediga jobb?
          </note>
          <note>
            Fru talman! Jag skulle avslutningsvis vilja ställa en direkt
            fråga till Socialdemokraterna som så här långt har hållit en anmärkningsvärt
            låg ton i debatten om arbetskraftsinvandring. Vill Socialdemokraterna
            stoppa undanträngningen av arbetslösa i Sverige genom att återinföra
            någon form av central behovsprövning beträffande arbetskraftsinvandringen,
            och kommer man i så fall att aktivt driva det kravet framöver?
          </note>
          <note type="speaker">
            Anf. 8 JONAS SJÖSTEDT (V):
          </note>
          <note>
            Fru talman! Den här debatten handlar om några av de allra mest
            utsatta och exploaterade människorna som finns på svensk arbetsmarknad.
            Många av dem har känt sig tvingade att komma hit för att det finns
            en familj att försörja någon annanstans. Man måste göra det för
            att klara sin egen och sina släktingars ekonomi.
          </note>
          <note>
            Det är människor som vi ganska sällan möter. De tar ingen plats
            i den svenska samhällsdebatten. Vi vet ofta ganska lite om hur
            de egentligen har det. Men ibland kommer de fram i form av nyhetsinslag,
            till exempel skogsarbetarna som hade lurats hit från Kamerun,
            blev blåsta på sin lön och levde under eländiga förhållanden.
            Vi vet att många av dem som står i de fina restaurangköken i Stockholm
            jobbar alldeles för många timmar. Det värker i benen på dem när
            arbetsdagen är slut därför att de har stått i 12- eller 14-timmarspass,
            och de får alldeles för lite i lön och är beroende av sina arbetsgivare.
            Det kom fram när det visade sig att chefer på McDonalds sålt arbetserbjudanden
            till människor, som skuldsatte sig för att komma hit och sedan
            skulle betala tillbaka.
          </note>
          <note>
            Det är en del av svensk arbetsmarknad i dag, och det är en skamlig
            del. Detta handlar om tusentals människor. Ibland bor de i en
            skrubb på jobbet. Ibland är de fråntagna sitt pass för att inte
            kunna säga ifrån mot sin arbetsgivare.
          </note>
          <note>
            Hur kunde det bli så här i Sverige 2013? Ansvaret ligger helt
            på Alliansens partier och på Miljöpartiet. Ni har skapat detta,
            och ni får ta det politiska ansvaret. Det duger inte att stå här
            och säga att detta är illa och förfärligt och att man vill göra
            någonting åt det och sedan acceptera att det fortsätter att se
            ut så här år efter år. Ni får ta ansvaret för att det ser ut så
            för dessa människor.
          </note>
          <note>
            Men det skulle inte behöva se ut så. Det kan vara annorlunda.
            Vi har lagt reformförslagen på bordet gång efter gång: Gör arbetserbjudandet
            till ett rättsligt bindande kontrakt! Då kan man säga: Det här
            blev jag lovad, och det här ska jag ha. Allt annat är avtalsbrott.
            Låt Skatteverket samköra sitt register med Migrationsverket. Så
            svårt kan det väl inte vara? Stävja skattebrott. Se till att folk
            får den lön de är värda och ska ha. Och när någon som inte fått
            det som utlovats trots allt vågar säga ifrån och kräva sin rätt
            låt den stanna tiden ut och söka sig ett nytt jobb i stället för
            att behöva bli utskickad ur Sverige. Varför säger ni nej till
            det? Det är mycket anständiga och självklara krav på en arbetsmarknad
            som fungerar. Här saknar jag svar i debatten.
          </note>
          <note>
            När det gäller Alliansen kan jag se en sorts linje i det som
            sker. Vi ser det också i förhållande till arbetskraft från andra
            EU-länder som tillåts arbeta här med sämre villkor. Det är en
            sorts iskall högerpolitik där man använder arbetskraftsinvandringen
            för att ställa löntagare mot varandra och pressa ned arbetsvillkoren.
          </note>
          <note>
            Om inte annat tycker jag i alla fall att man borde tänka på att
            man slår ut bra företag på vägen. De som inte fuskar och inte
            utnyttjar folk slås också ut av detta. Om man inte tänker på löntagarna
            kan man väl åtminstone tänka på företagen.
          </note>
          <note>
            Jag har svårare att förstå Miljöpartiet. Man brukar säga: Att
            vara liberal är att vara kluven. I den här debatten kan man säga:
            Att vara miljöpartist är att vara kluven. Man står och säger att
            man också vill allt det goda som socialdemokrater och vänsterpartister
            vill. Men ändå håller man fast vid sin överenskommelse. Så är
            det i debatt efter debatt.
          </note>
          <note>
            Men ni är ansvariga! Ni är ansvariga för att de här människorna
            far så illa i Sverige i dag. Menar ni allvar med det ni säger
            måste ni sätta en gräns för detta: Hit men inte längre förändras
            det inte kliver vi av. Om Miljöpartiet inte gör det kan man bara
            sammanfatta de fina orden i ett annat ord hyckleri. Så är det
            tyvärr.
          </note>
          <note>
            Sverigedemokraterna försöker ta lite poäng i den här debatten.
            Det hade varit mer trovärdigt om ni hade röstat bättre i den här
            kammaren. Så sent som förra året föreslog vi att arbetserbjudanden
            skulle göras bindande och att det skulle göras efterkontroller
            av att man betalat det man ska. Men då röstade ni nej. Sverigedemokraterna
            är inte och kommer inte att bli löntagarnas vän när det väl kommer
            till kritan.
          </note>
          <note>
            För oss vänsterpartister spelar det ingen roll om man är född
            i Köping, Warszawa eller Thailand. Jobbar man i Sverige ska man
            ha samma villkor. Vi gör inte skillnad på folk på det sättet.
            Det här är viktigt. För det första: Accepterar man olika villkor
            beroende på varifrån människor kommer och det är så detta i praktiken
            fungerar i dag accepterar man diskriminering av andra människor.
            Det gör inte vi. För det andra accepterar man då att arbetskraftsinvandring
            används som ett sätt att pressa tillbaka löntagarnas villkor.
            Det gör vi inte heller. För det tredje accepterar man i så fall
            att den som utnyttjar andra människor vinner, medan seriöst företagande
            förlorar. Det gör vi vänsterpartister inte heller.
          </note>
          <note>
            Sist men inte minst: Får vi en svensk arbetsmarknad där löntagare
            från olika länder ställs mot varandra är det en farlig utveckling
            i ett samhälle som präglas av stärkt rasism i vissa områden. Starka
            rättigheter för alla, gemensamt fackligt medlemskap och gemensamma
            kollektivavtal är inte bara en självklarhet utan också en bot
            mot rasism och främlingsfientlighet.
          </note>
          <note type="speaker">
            Anf. 9 PENILLA GUNTHER (KD):
          </note>
          <note>
            Fru talman! På alla hjärtans dag brukar vi kristdemokrater dela
            ut godishjärtan tillsammans med en liten folder om våra hjärtefrågor.
            Vi betonar det unika med varje person och dennes behov och att
            det samtidigt behövs jämlikhet och jämställdhet mellan människor
            i olika grupper. Det är en perfekt dag för att uppmärksamma det.
          </note>
          <note>
            Just i dag debatterar vi arbetskraftsinvandring. Vi har som land
            genom historien varit starkt beroende av utländsk arbetskraft,
            som vi hört här, från 1500- och 1600-talens valloner till 1950-
            och 1960-talens sydeuropéer och finländare som kom till Sverige
            för att jobba. Mot bakgrund av den demografiska prövning som vårt
            land står inför kanske Sverige återigen kan leva upp till bilden
            av ett öppet och globaliserat land även i denna fråga. Kanske
            kommer vi om ett par decennier att ha ytterligare folkgrupper
            att tacka för vårt välstånd.
          </note>
          <note>
            Den inkonsekvens som visas i den sverigedemokratiska politiken
            är särskilt tydlig i den här debatten. I vanliga fall ondgör man
            sig över människor som kommer hit som asylsökande med skyddsbehov
            eller andra ömmande skäl. Man ser inte någon nytta av personerna
            i fråga. Sverigedemokraterna är mycket tydliga med att de vill
            strypa möjligheterna för dessa människor att komma till vårt land.
            Men inte ens människor som kommer hit och har jobb och åtminstone
            kan kvoteras in genom att de gör nytta, betalar skatt och konsumerar
            i Sverige ska få komma hit, anser Sverigedemokraterna, för de
            tar jobben från svenskarna.
          </note>
          <note>
            Oavsett om det handlar om jobb som kräver högskoleutbildning
            eller inte kan vi konstatera att det inte finns tillräckligt med
            jobb för alla just nu. Det finns inte heller tillräckligt med
            svenskar som söker och vill ha vissa jobb. Det är ena sidan av
            myntet.
          </note>
          <note>
            Den andra sidan handlar om långtgående konsekvenser av tidigare
            regeringars beslut. Praktisk kunskap har nedvärderats, men även
            högre akademisk utbildning har fått stryka på foten. I dag har
            vi en situation med en förlorad ungdomsgeneration som kunde ha
            fått jobb inom hantverkaryrken eller inom avancerade tekniska
            och andra akademiska yrken.
          </note>
          <note>
            Det har satsats på bredd i kompetensen, inte på spjutspetskompetens.
            Där har vi inte hunnit i kapp i Sverige än med att utbilda fler.
            Och när större företag antingen gått i konkurs eller flyttat sin
            verksamhet utomlands har både svenska och utländska specialister
            följt med, medan få har kommit till.
          </note>
          <note>
            Fru talman! Inom EU är en av grundstenarna fri rörlighet för
            arbetstagare. Inför utvidgningen 2004 fanns det väldigt många
            farhågor om detta. Fler länder skulle omfattas av den fria rörligheten
            för arbetskraft. Därmed skulle den inhemska arbetskraften möta
            hård konkurrens från de nya medlemsländerna. Man hade farhågor
            om att lönerna skulle dumpas och arbetsvillkoren försämras. En
            rapport från EU-kommissionen visade dock att man två år efteråt
            inte kunnat skönja den typen av utveckling. När EU utvidgades
            2007 bidrog invandringen från de nya medlemsländerna till att
            arbetsmarknaderna i hela EU expanderade stort, det vill säga att
            fler jobb skapades.
          </note>
          <note>
            Invandrarna har oftast fungerat som komplement till den inhemska
            arbetskraften och varit viktiga för många branscher som haft brist
            på arbetskraft. De som invandrat har tenderat att vara anställda
            i yrken där efterfrågan på arbetskraft varit som störst, framför
            allt i yrken som enbart kräver en låg utbildningsnivå, säger forskningen.
            Men det innebär inte att de som får jobben har låg eller ingen
            utbildning. Många tar jobb ändå, under sin utbildningsnivå.
          </note>
          <note>
            Är det då så konstigt att syftet med den reform vi debatterar
            i dag inte har varit att ta hit specialister i bristyrken? Syftet
            har varit att ta hit personer som är kvalificerade för de yrken
            i vilka det finns en brist på arbetskraft, inte att det enbart
            ska komma högutbildade experter hit till Sverige, vilket Sverigedemokraterna
            vill göra gällande.
          </note>
          <note>
            Sverige kommer om några år att behöva mer arbetskraft. Enligt
            Arbetsförmedlingen kommer det att vara fler som lämnar arbetsmarknaden
            än som kommer in. Det vet vi. Den tendensen kommer naturligtvis
            att förstärkas med en åldrande befolkning. År 2030 kommer Sverige
            att behöva ungefär 400 000 fler sysselsatta för att klara dagens
            försörjningsbörda.
          </note>
          <note>
            Vi kan roa oss med några exempel som skulle kunna kompensera
            den ökade försörjningsbördan framöver. Det kan vara ökade födelsetal.
            Men på kort sikt ökar kostnaderna när fler barn föds. Det kan
            vara höjd pensionsålder till 79 år för hälften av varje årskull
            eller att den totala invandringen skulle behöva uppgå till så
            mycket som 200 000 personer årligen under en period.
          </note>
          <note>
            Jag tror inte att Sverigedemokraterna eller något annat parti
            skulle föredra att införa någon form av planerat födande eller
            en orimligt hög pensionsålder, ej heller en kraftigt ökad invandring
            under för kort tid. Att däremot komma hit från andra länder av
            fri vilja, få arbeta och försörja sig är en helt annan sak.
          </note>
          <note type="speaker">
            Anf. 10 Statsrådet TOBIAS BILLSTRÖM (M):
          </note>
          <note>
            Fru talman! Om Sverige ska stå sig väl i den internationella
            konkurrens om arbetskraft som råder i dag behöver vi ha ett öppet
            och flexibelt regelverk som gör det attraktivt för arbetskraftsinvandrare
            att välja just oss. Men det innebär inte att vi inte ska ha ordning
            och reda och kontroll av under vilka förutsättningar människor
            kommer hit till oss.
          </note>
          <note>
            Det finns tyvärr oseriösa arbetsgivare. De är beredda att utnyttja
            både regler och människor, men det fanns det även före arbetskraftsinvandringsreformen.
            De oseriösa arbetsgivare som jag pratar om stoppas inte av stängda
            gränser.
          </note>
          <note>
            Arbetskraftsinvandringsreformens hårdaste kritiker kommer alltid
            att ta enskilda ärenden till intäkt för att ifrågasätta arbetskraftsinvandringen
            som sådan. Det finns de det har vi hört i debatten som tycker
            att svenska jobb ska gå till vad man definierar som svenskar.
            Och det finns de som ger sken av att vara för arbetskraftsinvandring,
            men de vill ha den så genomreglerad och byråkratisk att resultatet
            i praktiken blir detsamma. Det stoppade den framgångsrika arbetskraftsinvandring
            som Sverige hade fram till och med början av 1970-talet. Låt mig
            vara tydlig med att de aldrig kommer att vinna mig för sitt synsätt.
          </note>
          <note>
            Jag vill betona att det är oacceptabelt att enskilda arbetsgivare
            inte följer de lagar och regler som gäller och utnyttjar arbetstagare.
            Arbetstagare ska alltid ha rimliga arbetsvillkor oavsett ursprung.
            I takt med att det har framgått att reglerna i vissa fall kringgås
            av oseriösa arbetsgivare vidtas också åtgärder. Kontrollen av
            arbetsvillkoren för arbetskraftsinvandrare i Sverige är uppdelad
            mellan flera parter, men alla gör sin del av jobbet. Migrationsverket
            svarar för de kontroller av anställningsvillkoren som görs inför
            tillståndsgivningen. Tillsynen över arbetsmiljö- och arbetstidslagstiftningen
            utövas av Arbetsmiljöverket, och övriga arbetsvillkor hanteras
            i sin tur inom ramen för den svenska arbetsmarknadsmodellen där
            arbetsmarknadens parter kommer överens om vilka villkor som ska
            gälla och övervakar att dessa efterlevs. Om det förekommer brottslighet
            är det självfallet en fråga för rättsväsendet.
          </note>
          <note>
            Regeringen har gett Migrationsverket i uppgift att motverka missbruket
            av reglerna. Liksom för åren 2011 och 2012 har regeringen även
            i år uppdragit åt Migrationsverket att särskilt redovisa vilka
            insatser som görs för att upptäcka bland annat skenanställningar.
            Migrationsverket arbetar mycket aktivt med att motverka missbruk
            av reglerna, och verket införde för ett år sedan skärpta kontroller
            i ärenden som gäller särskilt utsatta branscher. Den kontrollen
            innebär bland annat att arbetsgivare ska visa att det finns ekonomiska
            förutsättningar för att rekrytera en arbetskraftsinvandrare. Den
            arbetsgivare som tidigare rekryterat med hjälp av systemet för
            arbetskraftsinvandring ska dessutom visa att man har betalat ut
            löner och tecknat försäkringar för sin personal. Åtgärderna innebär
            att det finns goda förutsättningar för att upptäcka och utreda
            misstänkt missbruk. Enligt Migrationsverkets rapporter har de
            skärpta kontrollerna också gett resultat.
          </note>
          <note>
            Det är viktigt att arbetstillstånd beviljas på riktig grund och
            att skenanställningar och oseriösa arbetsgivare så långt som möjligt
            upptäcks innan ett tillstånd beviljas. Regeringen har alltså vidtagit
            flera olika åtgärder för att förhindra missbruk av systemet. För
            att ytterligare motverka att människor som kommer till Sverige
            för att arbeta utnyttjas avser jag att under våren föreslå utökade
            möjligheter att återkalla tillstånd som har beviljats för arbete.
            Syftet med förslaget är att ge Migrationsverket verktyg att använda
            när man trots vidtagna åtgärder upptäcker att reglerna inte har
            efterlevts.
          </note>
          <note type="speaker">
            Anf. 11 YLVA JOHANSSON (S):
          </note>
          <note>
            Fru talman! Statsrådet talar om enskilda fall, om enstaka arbetsgivare.
            Låt oss komma ihåg vad det handlar om. Det handlar om människor
            av kött och blod. Det handlar om människor som har lurats hit,
            som utnyttjas under fruktansvärda villkor. Det finns, tyvärr,
            en systematik i detta. Människor blir inlåsta på natten, tvingas
            bo under vedervärdiga förhållanden och får inte de löner de har
            utlovats.
          </note>
          <note>
            Vi måste ställa oss frågan om vi vill ha det på det sättet. Vem
            har ansvaret för att det ser ut så?
          </note>
          <note>
            För oss är svaret självklart att det är helt oacceptabelt att
            vi behandlar människor på detta sätt i vårt land, och det är regeringen
            som är ansvarig. Vi hör här att statsrådet är nöjd. Det enda han
            kan tänka sig att göra är att ytterligare rycka undan grunden
            för de människor som har kommit hit och blivit lurade genom att
            de blir av med sitt tillstånd. Men det vidtas inga ytterligare
            åtgärder för att kontrollera de företag som tar hit arbetskraftsinvandrare
            på felaktiga eller kriminella grunder.
          </note>
          <note>
            Det finns en likhet mellan vissa företrädare för alliansregeringen
            och Sverigedemokraterna, nämligen att måla upp diskussionen som
            att det handlar om två alternativ. Det är fråga om att antingen
            acceptera regeringens regler, som gör det oerhört enkelt för oseriösa
            företag att utnyttja människor under ovärdiga villkor, eller stänga
            gränserna. Det är en oriktig bild. Så ser inte valet ut.
          </note>
          <note>
            För oss socialdemokrater är det självklart att vi ska välkomna
            arbetskraftsinvandring till Sverige, men det är också lika självklart
            att vi ska stå upp för ordning och reda på arbetsmarknaden och
            att vi under inga villkor kan acceptera att man utnyttjar människor
            och tvingar dem att arbeta långt under kollektivavtalsnivå. Det
            är fråga om människor som är rädda, utsatta och inte kan hävda
            sina rättigheter.
          </note>
          <note>
            Valet handlar inte om att behålla det nuvarande regelverket eller
            att, som Sverigedemokraterna vill, stänga gränserna och få ett
            krympande Sverige med allt färre arbeten och en krympande tillväxt.
            Alternativet är naturligtvis att vi tar på allvar de utmaningar
            som globaliseringen innebär och som gör att vi måste hävda regelverket
            på den svenska arbetsmarknaden, kollektivavtalen och samarbete
            med parterna. Det är anmärkningsvärt att statsrådet inte är intresserad
            av att göra det.
          </note>
          <note>
            Jag noterar att Folkpartiets Christer Nylander säger att det
            krävs förändringar av reformen och att Miljöpartiets Maria Ferm
            säger att det måste göras förändringar för att åtgärda de uppenbara
            brister som finns. Men statsrådet säger att han är nöjd med situationen
            och att alternativet är att stänga gränserna ihop med Sverigedemokraterna.
            Vad är det för politiskt alternativ?
          </note>
          <note type="speaker">
            Anf. 12 MARIA FERM (MP):
          </note>
          <note>
            Fru talman! Många människor känner en oro för att arbetskraftsinvandringen
            ska påverka deras egen möjlighet att få arbeta negativt. Den oron
            är resultatet av att politiska företrädare sprider myten om att
            de som kommer hit tar våra jobb. Det är något som helt enkelt
            inte stämmer. Det fungerar inte så. Det är en missuppfattning
            som jag tänkte passa på att reda ut.
          </note>
          <note>
            Det finns inte ett konstant antal jobb i ett land som människor
            konkurrerar om. När nya människor flyttar till ett land skapas
            nya behov och därmed nya jobb. Dessutom måste jobben som skapas
            genom arbetskraftsinvandringen i första hand utannonseras innan
            rekryteringen från utlandet kan bli aktuell. Dessutom råder det,
            trots hög arbetslöshet, faktiskt brist på arbetskraft inom flera
            olika yrkesområden, inte bara inom högkvalificerade yrken.
          </note>
          <note>
            Skogs- och lantbruksindustrin uppger till exempel att mängder
            av företag, främst på landsbygden, hade dukat under om det inte
            hade varit för arbetskraftsinvandringen. Det hade inneburit förlorade
            arbetstillfällen för långt fler än de som kommer hit som arbetskraftsinvandrare
            och en förlust för vår strävan efter en levande landsbygd.
          </note>
          <note>
            Framför allt bygger myten om att människor kommer hit och tar
            våra jobb på en bristande förståelse för samhällsekonomin, som
            ibland tyvärr får alltför stort genomslag i migrationsdebatten
            i stort. Den tanken utgår från att Sveriges ekonomi är en kaka
            som alla måste dela på och som inte kan förändras i storlek. Men
            så är det inte. När en ny människa kommer till ett land, oavsett
            anledning, skapas nya behov, ny konsumtion, nya kontakter och
            nya jobb. Migration ger utveckling. Till exempel fanns det år
            2010 ca 110 000 företag i Sverige som ägdes av personer födda
            i ett annat land än Sverige.
          </note>
          <note>
            Migration har över huvud taget väldigt liten påverkan på arbetslösheten
            i ett land. Av den sammantagna forskningen på området kan vi konstatera
            att invandring har små eller inga effekter på sysselsättningsnivån.
          </note>
          <note>
            Tankesmedjan Fores rapporterar att studier från flera OECD-länder
            konstaterar att om invandringen i genomsnitt ökar med 1 procent
            minskar sysselsättningen bland den inhemska befolkningen med 0,02
            procent. FN:s utvecklingsorgan UNDP publicerade år 2009 en studie
            som hade använt sig av datamaterial från 14 OECD-länder mellan
            1980 och 2005. Denna studie visade att arbetsmarknaden snabbt
            anpassar sig efter invandringen och att nya jobb skapas. Även
            när EU utvidgades och det varnades för social turism och lönedumpning
            blev följden bara att arbetsmarknaderna i hela EU expanderade
            och att fler jobb skapades.
          </note>
          <note>
            Arbetslösheten i ett land påverkas i stället av faktorer som
            ekonomin i stort, hur stor andel av befolkningen som befinner
            sig i arbetsför ålder jämfört med dem som behöver försörjas, vilka
            investeringar som görs från statligt håll, företagsklimatet, matchningen
            av utbildning och kompetens hos befolkningen jämfört med efterfrågan
            på arbetsmarknaden och många andra faktorer.
          </note>
          <note>
            I stället för att oroas för att människor rör sig fram och tillbaka
            över gränser behöver vi fokusera vår energi på att se till att
            de som kommer hit får goda förutsättningar att komma in i samhället.
            Hur tar vi bäst till vara de människor, idéer och erfarenheter
            som vi har glädjen att välkomna hit?
          </note>
          <note type="speaker">
            Anf. 13 CHRISTER NYLANDER (FP):
          </note>
          <note>
            Fru talman! Mattias Karlsson sade tidigare att Sverige hade det
            mest liberala systemet för arbetskraftsinvandring i världen. Jag
            tackar för berömmet. Men vi är inte nöjda.
          </note>
          <note>
            Det är dels för att det går att vidga systemet ytterligare till
            att omfatta fler, dels för att det behövs justeringar i det regelverk
            som finns i dag. Det är inte liberalt att missbruka system. Det
            är inte liberalt att behandla människor ovärdigt. Ett liberalt
            arbetskraftsinvandringssystem måste också se till att människor
            som kommer hit bemöts på ett sjyst sätt.
          </note>
          <note>
            Där kommer vi på något sätt till huvudfrågan i den här diskussionen.
            Är man för grundtankarna i systemet? När jag lyssnar på oppositionen
            funderade jag rätt mycket. Ni föreslår ytterligare kontrollåtgärder
            och ytterligare system för att fånga upp och bekämpa missbruket.
            Om det skulle införas, skulle ni då sluta upp bakom den grundtanke
            som finns bakom dagens system för arbetskraftsinvandring, det
            som i grunden är det mest liberala i världen? Om vi fick ytterligare
            några av de kontrollmekanismer som ni förespråkar, skulle ni då
            sluta upp bakom grundtanken, eller vill ni fortsatt gå tillbaka
            till de regler som gällde innan alliansregeringen och Miljöpartiet
            gjorde den här reformen? Svaret på det är ni fortfarande skyldiga.
            Är ni i grunden för arbetskraftsinvandring enligt de principer
            som finns i dag, eller är ni i grunden mot?
          </note>
          <note>
            Jag kan inte låta bli att tänka på det Jonas Sjöstedt sade. Jag
            delar hans syn på hur illa det är att krossa de drömmar som människor
            som kommer hit har, människor som kommer hit därför att de känner
            behov av att försörja sin familj i hemlandet, som kommer hit för
            att skapa sig en bättre framtid.
          </note>
          <note>
            Men slutsatsen är då inte att stänga dörren eller höja trösklarna
            för dem, utan slutsatsen måste väl ändå vara att se till att de
            bemöts med sjysta villkor här. Det är en stor skillnad i synsätt.
            Antingen bekämpar man de negativa effekter som vi vet finns, det
            som missbrukas, det rent kriminella som förekommer, eller också
            säger man nej till hela systemet i sig.
          </note>
          <note>
            För Folkpartiets del och för ett liberalt system innebär det
            att vi har låga trösklar för dem som vill komma hit och ser till
            att de har sjysta villkor.
          </note>
          <note>
            Fru talman! Det förekommer en del siffertricksande i debatten.
            När man jämför arbetstillstånd som har givits påstår man ofta
            att de framför allt handlar om arbeten där det finns många som
            söker jobb, att det finns hög arbetslöshet, att det är arbeten
            som inte kräver särskilt mycket erfarenhet eller utbildning.
          </note>
          <note>
            Men om man tittar på fakta bakom siffrorna ser man att det inte
            riktigt är så enkelt att man kan jämföra ett tillstånd med ett
            annat. En stor mängd av de tillstånd som ges handlar om att folk
            kommer hit under en eller två månader, kanske augusti och september,
            för att hjälpa till att plocka blåbär och lingon i svenska skogar.
          </note>
          <note>
            Om man skulle rensa för det och skulle jämföra hur många heltidsårsarbeten
            som kom hit ser man att det stora inflödet av arbetskraft som
            kommer genom den här reformen är människor som jobbar inom jobb
            som kräver höga kvalifikationer och hög utbildning, där det till
            exempel inte är så enkelt att omskola svenskar att bli dataspecialister
            på ett halvår.
          </note>
          <note>
            Därför är det viktigt att den här möjligheten finns. De som kommer
            hit och är arkitektutbildade, datatekniker eller civilingenjörer,
            de kommer hit för att underlätta för svenska företag att skapa
            nya produkter och tjänster, och då skapar de också nya jobb i
            Sverige och ökat välstånd i Sverige. Det är den arbetskraftsinvandringen
            som är den stora bulken av det som kommer hit. Majoriteten av
            de årsarbetare som kommer till följd av arbetskraftsinvandringen
            är inte sådana som lätt kan ersättas av dem som i dag är arbetslösa.
          </note>
          <note>
            Fru talman! Oppositionen har fortfarande att svara på huvudfrågan:
            Om vi inför ytterligare några skärpta regler, är ni då beredda
            att ställa er bakom den grundläggande tanken i detta?
          </note>
          <note type="speaker">
            Anf. 14 JOHAN HEDIN (C):
          </note>
          <note>
            Fru talman! Det är knappast någon hemlighet vad som är Sverigedemokraternas
            agenda. De vill minska invandringen till Sverige och tycker sig
            ha goda skäl till det. Det är en uppfattning som man naturligtvis
            kan ha, även om jag inte delar den. Men man måste vara medveten
            om vad man väljer och vad man väljer bort.
          </note>
          <note>
            De fall där kriminella människor har missbrukat systemet och
            agerat bedrägligt mot såväl samhället som arbetskraftsinvandrare
            är naturligtvis fullständigt oacceptabla. Det är brott som ska
            beivras med samma kraft som andra. Regeringen har också, som vi
            har hört, tagit initiativ till ett antal åtgärder för att säkra
            reformens andemening.
          </note>
          <note>
            Vi får heller inte glömma alla de fall där arbetskraftsinvandringen
            fungerar mycket väl, till gagn för samtliga inblandade. Det handlar
            om företag som inte skulle kunna fungera utan arbetskraftsinvandringen.
          </note>
          <note>
            Som flera redan har sagt har reformen utvärderats av OECD, med
            goda betyg. Bland annat konstaterar man att reformen inte har
            betytt minskade löner för den inhemska arbetskraften. Tvärtom
            visar rapporten att företag som anställer arbetskraftsinvandrare
            generellt betalar högre löner än jämförbara företag.
          </note>
          <note>
            Att invandringen ställer krav på vårt samhälle kan ingen förneka.
            Politiska krav på regleringar av såväl bostads- som arbetsmarknaderna
            har höjt trösklarna och skapat stor ojämlikhet mellan vad man
            i nationalekonomin brukar kalla insiders och outsiders, det vill
            säga de som redan har jobb och bostad och de som inte har någondera.
          </note>
          <note>
            Det drabbar inte bara invandrare utan alla som inte ännu har
            hunnit etablera sig på dessa marknader, till exempel ungdomar.
            Men vi får heller inte glömma alla de etniska svenskar mitt i
            livet som av sjukdom eller andra skäl har tvingats ut från insidan
            och nu försöker ta sig tillbaka. De drabbas också av de höga trösklar
            som systemen har byggt upp.
          </note>
          <note>
            Alldeles oavsett vilken migrationspolitik vi har finns det redan
            i dag ett stort antal problem som vi måste lösa. Men problemen
            att hitta jobb drabbar implicit inte arbetskraftsinvandrare i
            första läget de flyttar ju till Sverige just därför att de har
            ett jobb här.
          </note>
          <note>
            Det är dessutom så, fru talman, att vi behöver arbetskraften.
            Varje ansvarsfull politiker måste ta demografiutmaningen på största
            allvar. Vi blir allt äldre och friskare i vår del av världen,
            vilket naturligtvis är oerhört glädjande. Men det ställer samtidigt
            krav på samhället, då allt färre i arbetsför ålder ska försörja
            allt fler pensionärer.
          </note>
          <note>
            Som Penilla Gunther så klokt påpekade finns det i stort sett
            tre sätt att hantera det. Vi kan på något sätt försöka få fart
            på barnafödandet, vi kan höja pensionsåldern, eller så kan vi
            hålla dörren öppen för människor som vill leva och arbeta i Sverige.
          </note>
          <note>
            Barnafödandet och medborgarnas familjeplanering är inget jag
            tycker att vi politiker ska blanda oss i. Det är möjligt att andra
            tycker annorlunda, men det finns också milt uttryckt begränsningar
            för detta i lagstiftningsinstrumentet.
          </note>
          <note>
            Vi kanske ska jobba tills vi blir 75. Det verkar toppen, tycker
            jag själv, som nog kan hasa mig hit till talarstolen från tjänsterummet
            i Ledamotshuset, om mina väljare mot förmodan skulle tycka att
            det var en god idé. Men för andra som har fysiskt mer krävande
            yrken är detta inte rimligt.
          </note>
          <note>
            Om man driver en politik syftande till att minska invandringen
            är man skyldig att ge ett svar på hur man ska lösa demografiutmaningen.
            Jag ställer en fråga direkt till Sverigedemokraterna: Med hur
            mycket vill ni höja pensionsåldern?
          </note>
          <note type="speaker">
            Anf. 15 MATTIAS KARLSSON (SD):
          </note>
          <note>
            Fru talman! En lång rad talare har lyft fram behovet av skärpta
            kontroller, och det är naturligtvis positivt. Skärpta kontroller
            är ett måste, men jag vill samtidigt framhålla att det inte är
            tillräckligt om missbruk ska kunna minimeras och om arbetskraftsinvandringen
            ska kunna bli samhällsekonomiskt gynnsam. Då måste vi också återgå
            till någon form av central behovsprövning.
          </note>
          <note>
            En omfattande och generell arbetskraftsinvandring av det slag
            som Sverige nu har är inte en hållbar lösning på problemen med
            pensionsavgångar och framtida välfärdsutmaningar, som vissa av
            talarna här har velat göra gällande. Detta har slagits fast av
            flera ledande internationella forskare såväl som i en rapport
            till det svenska expertrådet för studier i offentlig ekonomi.
            En generell arbetskraftsinvandring som till stor del består av
            lågutbildade människor som delvis tränger ut arbetslösa i Sverige
            kan inte under några omständigheter bli samhällsekonomiskt gynnsam,
            speciellt inte när regelverket också medger att arbetskraftsinvandrarna
            kan ta med sina anhöriga utan att ta fullt försörjningsansvar
            för dem.
          </note>
          <note>
            Förra året beviljades uppehållstillstånd till ca 17 000 arbetstagare
            från länder utanför EU och EES. Under samma period beviljades
            nästan 10 000 personer uppehållstillstånd som anhöriga till arbetskraftsinvandrare.
            Hur ska en städare kunna bidra med så mycket i skatteintäkter
            att det täcker kostnaden för offentlig välfärdskonsumtion både
            för den personen själv, för en medföljande anhörig och för en
            arbetslös i Sverige som har gått miste om ett jobb?
          </note>
          <note>
            Ökningen av utomeuropeisk invandring kommer med största sannolikhet
            också att leda till en ökning av kulturkrockar, kostsamma integrationsproblem
            och förvärrad segregation. Dessutom undrar jag hur många nya arbetskraftsinvandrare
            vi ska ta emot när de som vi nu tar emot går i pension 250 000,
            en halv miljon eller en miljon? En massiv arbetskraftsinvandring
            löser inte problemen. I bästa fall skjuter den bara problemen
            på framtiden.
          </note>
          <note>
            Jag skulle också vilja ta upp några saker som bland andra Maria
            Ferm tryckte på. Flera talare förutom Maria Ferm har lyft fram
            OECD-rapporten och använt den som ett argument för att regeringens
            politik skulle vara himla bra, men den bilden bör nyanseras något,
            tycker jag.
          </note>
          <note>
            I rapporten påpekar OECD också att det finns skäl att känna oro
            över att man i Sverige nu har öppnat för en generell, stor arbetskraftsinvandring
            inom sektorer där det inte råder någon efterfrågan på arbetskraft
            utan vi tvärtom redan har ett överskott. Man kritiserar också
            bristen på kontroller.
          </note>
          <note>
            När man har undersökt löneläge och så vet man egentligen inte
            vilka löner som betalas ut. Det är ingen som vet det eftersom
            det inte finns några kontroller. Man kan bara kontrollera de löner
            som arbetstagarna uppger att de betalar ut, men man vet inte vilka
            löner som faktiskt har betalats ut.
          </note>
          <note>
            Maria Ferm försöker också ge en bild av att hela den samlade
            forskningen skulle vara överens om att det inte finns några undanträngningseffekter.
            Det är inte heller sant. Jag kan nämna några exempel. Det här
            problemet lyfts fram i en rapport av Institutet för framtidsstudier.
            Det brittiska inrikesministeriet har i samband med den stora arbetskraftsinvandring
            som Maria Ferm lovprisade uppgett att för varje hundratal icke-europeiska
            arbetskraftsinvandrare som kom under den period då man tog emot
            en väldigt stor andel var det ungefär 23 infödda britter som inte
            fick tillgång till ett jobb. Eskil Wadensjö, professor i nationalekonomi,
            har i en rapport för det danska socialforskningsinstitutet också
            pekat på problem med undanträngningseffekter, och det har också
            Migration Observatory vid universitetet i Oxford gjort, liksom
            Kanadas motsvarighet till Statistiska centralbyrån.
          </note>
          <note>
            Slutligen noterar jag att jag inte fick något svar från Ylva
            Johansson om hur Socialdemokraterna ser på att återinföra någon
            form av central behovsprövning. Hon valde i stället att föra fram
            felaktiga påståenden om min politik. Jag förstår att hon valde
            den strategin.
          </note>
          <note type="speaker">
            Anf. 16 JONAS SJÖSTEDT (V):
          </note>
          <note>
            Fru talman! Jag vill först vända mig till Christer Nylander,
            som frågade hur vi ser på arbetskraftsinvandringen. Jag ska säga
            att en väl fungerande arbetskraftsinvandring kan vara något väldigt
            positivt. Det kan naturligtvis lösa problemen för företag och
            för en nation som behöver utveckla sin ekonomi, och det kan också
            i bästa fall ge den som väljer att utvandra för att ta ett jobb
            en bättre lön, en bättre framtid, en bättre försörjning för familjen
            och en bättre framtid åt sina barn. Så kan det fungera.
          </note>
          <note>
            Så fungerar en del av arbetskraftsinvandringen till Sverige.
            Det tycker jag att man ska vara ärlig nog att säga. Det finns
            delar av den som fungerar relativt väl. Det är inte den som bekymrar
            mig. Den tycker jag är oproblematisk.
          </note>
          <note>
            Men det som man måste ha med sig när man talar om detta och som
            jag saknar så mycket i Miljöpartiets och Alliansens inlägg är
            att arbetsmarknad handlar om maktförhållanden. Det handlar om
            den makt som arbetsgivaren utövar och den makt eller maktlöshet
            som arbetstagaren kan ha.
          </note>
          <note>
            Problemet med den modell som ni har skapat är att den ger all
            makt åt arbetsgivaren och väldigt lite skydd åt den som kommer
            hit och arbetar. Vad blir då effekten? Effekten blir att man utnyttjar
            människor. Effekten blir att man exploaterar människor. Effekten
            blir att man fuskar och till exempel säljer arbetserbjudanden.
            Det tar fram det sämsta i samhället när det är på det sättet.
            Det är problemet med hur ni har konstruerat den här reformen.
            Därför kan man inte prata om detta utan att tala om det grundläggande
            maktförhållandet mellan löntagare och arbetsgivare.
          </note>
          <note>
            Jag skulle vilja att den som har varit i Sverige och arbetat
            och sedan väljer att flytta hem igen säger: Där blev jag behandlad
            hyggligt. Där fick jag bra betalt. Där gick jag med i facket.
            Där lärde jag mig hur man kunde organisera sig. Där kunde jag
            klaga om något var fel, och jag kunde få rätt också. Så är det
            dock inte i dag. Vi vet att många av dessa människor blir utnyttjade,
            arbetar för länge, är exploaterade och är rädda. Man vågar inte
            säga ifrån, för då åker man ut.
          </note>
          <note>
            Det handlar om makt, och ni har gett all makt till arbetsgivarna
            och nästan inget skydd till de människor som kommer hit för att
            försörja sig. Det är problemet med era vackra teoretiska modeller.
            De täcker inte in makten över huvud taget.
          </note>
          <note>
            Vad är det då vi har föreslagit? Det märkliga i den här debatten
            är att våra förslag det som vi rent konkret har fört fram aldrig
            bemöts från den borgerliga sidan eller från Miljöpartiet. Vad
            är det för fel på att man får ett bindande avtal? Man säger: Så
            här blir det, det här gäller, och det är juridiskt möjligt att
            pröva det. Vad är det för fel på det? Ingen svarar på det.
          </note>
          <note>
            Vad är det för fel med att Skatteverket kontrollerar att företag
            sköter sig? Är det inte ganska rimligt? Borde inte regeringen
            vara den första att förespråka sunt företagande där man betalar
            skatt och gör rätt för sig?
          </note>
          <note>
            Vad är det för fel med att den som påtalar missförhållanden inte
            ska straffas genom att skickas ut ur landet? Det svarar ni aldrig
            på. Ni talar i allmänna ordalag om att det kan bli lite bättre
            och att det är beklagansvärt och så vidare, men vi har ju lagt
            fram förslagen! Varför säger ni nej till dem? Varför säger de
            borgerliga nej? Varför säger Miljöpartiet nej till dem, och varför
            säger Sverigedemokraterna nej till dem när vi röstar i den här
            kammaren?
          </note>
          <note>
            Jag skulle vilja vända mig särskilt till Miljöpartiet och höra:
            Var går er gräns? Är ni beredda att stå här om ett eller två år
            och säga: Ja, det är lite bekymmersamt, och nu har vi haft en
            ny skandal, människor är utnyttjade och vi tycker att det är fel,
            men vi fortsätter att stödja överenskommelsen? Var finns er röda
            tråd? Är ni över huvud taget trovärdiga när ni säger att ni vill
            skärpa kraven? Ni har sagt det gång på gång, men det händer faktiskt
            absolut ingenting.
          </note>
          <note type="speaker">
            Anf. 17 PENILLA GUNTHER (KD):
          </note>
          <note>
            Fru talman! Ungefär 93 000 personer invandrade till Sverige 2011.
            En femtedel av dem var arbetskraftsinvandrare, och som en parentes
            kan jag säga att en annan femtedel var svenskar som återvände
            till Sverige. Inflödet har ökat från att utgöra 0,15 procent av
            arbetskraften per år till 0,36 procent per år 2011, men den ökningen
            handlar faktiskt bara om säsongsarbetstillstånd. Andelen arbetskraftsinvandrare
            är fortfarande under genomsnittet i OECD-länderna.
          </note>
          <note>
            Vi kan titta på den färska AKU som kom från SCB. Antalet anställda
            med utländsk bakgrund ökade med 35 000 under förra året. Det måste
            väl ändå anses jättebra, om vi så att säga tar bort det från just
            gruppen arbetskraftsinvandrare. Men det är de som redan bor här.
          </note>
          <note>
            Norge är faktiskt det land i hela Europa som har tagit emot flest
            arbetskraftsinvandrare under de senaste tio åren. Då är inte ens
            svenskarna medräknade, som tillhör den största gruppen, för uppehållstillstånd
            behövs inte för svenskar. Ungefär 50 000 svenskar beräknas bo
            och arbeta i Oslo, alltså 10 procent av invånarna i stan.
          </note>
          <note>
            Det är långt ifrån bara ungdomar som hittar jobb på andra sidan
            gränsen. Svenskar finns i de flesta branscher och i både privat
            och offentlig sektor. Det är alltifrån sjuksköterskor och byggarbetare,
            som kan uppemot fördubbla sin lön i Norge, till läkare, ingenjörer
            och kvalificerade ekonomer på chefsnivå.
          </note>
          <note>
            Skulle vi få för oss att tycka att det är dåligt att svenskar
            hittar jobb i ett grannland och kan försörja sig undrar jag: Är
            det inte till och med ännu mer förståeligt om människor från fattiga
            länder längre bort i världen söker sig till Sverige när löften
            ges om en oerhört mycket högre lön än vad de skulle kunna tjäna
            in under lång tid i sina hemländer?
          </note>
          <note>
            Men självklart är det så jag vill verkligen betona det att anställningsvillkoren
            aldrig får vara sämre för arbetskraftsinvandrare än för andra.
          </note>
          <note>
            Om enskilda arbetsgivare inte följer detta är det helt oacceptabelt.
            Jag tror och hoppas att Migrationsverket arbetar aktivt för att
            motverka missbruk, bland annat genom kontroller.
          </note>
          <note>
            Man måste kunna visa att det finns ekonomiska förutsättningar
            att rekrytera arbetskraftsinvandrare. Och de som tidigare anställt
            ska dessutom kunna visa att de betalat ut löner och tecknat försäkringar.
          </note>
          <note>
            Enligt Migrationsverket har kontrollerna haft avsedd effekt,
            bland annat genom att antalet oseriösa ansökningar minskat.
          </note>
          <note>
            Fru talman! De skärpta kraven har alltså gett goda resultat.
            Men alla lagar och regler är faktiskt beroende av en allmänt accepterad
            värdegrund i samhället. Om inte arbetsgivare har en människosyn
            som utgår från människors unika och lika värde utan värderar människor
            utifrån deras härkomst finns det alltid möjligheter att fuska
            och lura arbetstagare, fackliga organisationer och myndigheter.
          </note>
          <note>
            Jag bekymrar mig faktiskt också över att företagarorganisationer
            inte har varit mer aktiva när det gäller att kommentera och fördöma
            de arbetsgivare som betett sig dåligt. Vi har här i dag hört exempel
            på arbetare från Kamerun, Kina och andra länder.
          </note>
          <note>
            Det kan inte bara vara fackförbundens ansvar att slå larm om
            missförhållanden. En arbetsgivare som inte följer givna avtal
            borde inte få vara medlem i Svenskt Näringsliv, Företagarna eller
            andra organisationer.
          </note>
          <note>
            Etiska regler och uppförandekoder måste följas även i vårt eget
            land. Det går inte bara att ställa krav när det finns verksamheter
            i andra länder.
          </note>
          <note type="speaker">
            Anf. 18 Statsrådet TOBIAS BILLSTRÖM (M):
          </note>
          <note>
            Fru talman! Den här debatten har visat mycket tydligt, tycker
            jag, att arbetskraftsinvandring är viktigt och angeläget. Att
            hitta ett balanserat förhållningssätt när man tittar på de här
            frågorna är också viktigt och angeläget.
          </note>
          <note>
            Den svenska reformen för arbetskraftsinvandring har gett tredjelandsmedborgare
            möjlighet att komma till Sverige för att arbeta oavsett utbildningsnivå
            eller yrke med stöd av ett regelverk som ställer tydliga krav
            på deras anställningsvillkor.
          </note>
          <note>
            Det är oerhört viktigt, som vi flera gånger har återkommit till
            i den här debatten, att förhindra utnyttjande av arbetstagare
            och missbruk av regelverket. Och som jag har sagt här från talarstolen
            arbetar Migrationsverket mycket aktivt med detta. Det är ett viktigt
            arbete som kommer att behöva fortsätta.
          </note>
          <note>
            Jag vill gärna understryka att genom att tillskapa en sådan här
            möjlighet för människor att komma till Sverige som legala arbetskraftsmigranter
            undviker vi tillskapandet av den typ av skuggsamhällen som vi
            tyvärr ser exempel på både i Europeiska unionen och i andra länder
            utanför. Där migrerar människor för att arbeta, men de lever i
            ett samhälle vid sidan av det normala.
          </note>
          <note>
            Som legal arbetskraftsmigrant i Sverige har man alltid en plattform
            att stå på. Man kan alltid hävda sin rätt. Man kan alltid komma
            till myndigheterna och säga: Jag har tillstånd att vistas här.
            Med detta som grund kan man sedan starta en rättsprocess eller
            motsvarande.
          </note>
          <note>
            Det kan man inte om man lever i det där skuggsamhället, som jag
            tycker att en del av debattörerna på vänsterkanten verkar bortse
            från. Det finns tyvärr också i Sverige. För vi har människor som
            lever utan tillstånd här i Sverige. Men med legal arbetskraftsinvandring
            finns alltid ett alternativ.
          </note>
          <note>
            Regeringens ambition är att se till att de som kommer hit får
            de villkor som tillkommer dem vad gäller löner och försäkringar.
            Det är på det viset som vi kommer att bygga en god och sund arbetsmarknad
            som har ett mänskligt perspektiv och sätter människan i centrum.
          </note>
          <note>
            Det är regeringens ambition.
          </note>
          <note type="speaker">
            Anf. 19 YLVA JOHANSSON (S):
          </note>
          <note>
            Fru talman! Representanter för regeringen och Miljöpartiet går
            upp här som ett pärlband och säger att man inte tycker att det
            är bra att människor utnyttjas med orimliga villkor. Men varför
            säger ni då nej till vart och ett av de konkreta förslag som vi
            lägger fram för att kunna stävja detta?
          </note>
          <note>
            Det är inte civilingenjörerna som låses in på nätterna i en källare
            eller som tvingas skuldsätta sig stort för att alls kunna komma
            hit för att arbeta. Det är inte där vi har problemet.
          </note>
          <note>
            Problemet uppstår när man kan använda det nuvarande regelverket
            så att arbetsgivarna kan anställa personer som de kan tvinga att
            ha låga löner och dåliga villkor, sämre än dem som normalt råder
            på den svenska arbetsmarknaden. Det har ert system öppnat för.
          </note>
          <note>
            Regeringen brukar, när det passar, hänvisa till den svenska modellen.
            I det här fallet borde man använda den svenska modellen. Vi socialdemokrater
            vill att parterna ska få ta ett större ansvar för att kunna göra
            de bedömningar som krävs för att man inte ska hamna i denna lönedumpning
            och i detta utnyttjande av människor.
          </note>
          <note>
            Fru talman! Sverige tjänar på öppenhet. Vi är och ska vara ett
            öppet samhälle och en öppen ekonomi. Rörlighet över gränserna
            är bra. Vi ska bejaka globalisering. Vi ska välkomna människor
            som vill komma hit till Sverige och arbeta.
          </note>
          <note>
            Men, fru talman, vi ska inte vara naiva. Jobbtrafficking förekommer.
            Det måste stoppas. Människor som kommer till Sverige måste ges
            anständiga arbetsvillkor. Oseriösa företag måste stoppas och bestraffas.
          </note>
          <note>
            I dag är det inte i första hand låga trösklar för den som vill
            komma hit och arbeta, utan det är en frånvaro av trösklar och
            kontroll när det gäller oseriösa företag som vill utnyttja systemet
            för att utnyttja människor.
          </note>
          <note>
            Det är regeringen som är ansvarig för den nuvarande situationen.
            Varför säger ni nej till förslag för att förbättra läget?
          </note>
          <note type="speaker">
            Anf. 20 MARIA FERM (MP):
          </note>
          <note>
            Fru talman! Jag är glad över att det i dag finns en mycket bred
            majoritet för arbetskraftsinvandring. Vi diskuterar alltmer sällan
            om människor över huvud taget ska få komma hit eller inte.
          </note>
          <note>
            Så har det inte alltid varit. Arbetskraftsinvandringsreformen
            mötte nämligen mycket motstånd när den infördes, från både Socialdemokraterna
            och Vänsterpartiet.
          </note>
          <note>
            Visst tas det till brösttoner även i dag jag blev nästan lite
            osäker på om det inlägg som Ylva Johansson precis gjorde innebar
            en tillbakagång till arbetsmarknadsprövning när det gäller arbetskraftsinvandringen.
            Men om vi lyssnar till de konkreta förslag som framförs i kammaren
            i dag är det ändå tydligt att den stora diskussionen numera inte
            främst handlar om att riva upp reformen och göra det svårare för
            människor att komma hit. I stället handlar det till största delen
            om hur de som kommer hit ska få sjysta villkor och om att företagen
            ska kunna kontrolleras mer.
          </note>
          <note>
            Både Socialdemokraternas och Vänsterpartiets omsvängning har
            bidragit till att vi har en mycket mer nyanserad diskussion om
            hur systemet kan utvecklas. Det är en positiv utveckling som vi
            alla tjänar på.
          </note>
          <note>
            Även de diskussioner som vi i Miljöpartiet har haft med både
            fackförbund och arbetsgivarorganisationer vittnar om att det råder
            konsensus om vissa välbehövliga åtgärder, till exempel skärpta
            sanktioner och efterhandskontroller.
          </note>
          <note>
            Det faktum att vi korsar en gräns säger väldigt lite om oss som
            människor. Därför är det inte bara ett frihetsinskränkande utan
            också ett oerhört trubbigt verktyg att angripa människor för att
            de gör just detta, det vill säga rör sig över gränser.
          </note>
          <note>
            Miljöpartiet vill i stället göra det lättare för människor att
            röra sig över gränser. Vi lägger vår energi på att förbättra migrationens
            förutsättningar och migranternas rättigheter. Med bistånd och
            internationellt samarbete vill vi arbeta för att migration i högre
            utsträckning ska bli frivillig.
          </note>
          <note>
            Med en aktiv utbildnings- och arbetsmarknadspolitik vill vi arbeta
            för att Sverige i högre utsträckning ska kunna ta till vara de
            människor som kommer hit, och med riktade förändringar av arbetskraftsinvandringsreglerna
            vill vi alltså se till att de som kommer hit får arbeta med sjystare
            villkor.
          </note>
          <note type="speaker">
            Anf. 21 CHRISTER NYLANDER (FP):
          </note>
          <note>
            Fru talman! Låt oss ändå gå tillbaka till grundutmaningen som
            vi står inför. Vi är ett land som är i en utmanande situation
            där globaliseringen ställer stora och nya krav på oss men också
            skapar nya möjligheter.
          </note>
          <note>
            Jag tror att vi ska möta det här med öppenhet och inte med slutenhet,
            med dynamik och inte med stelhet. Det är viktigt för Sverige att
            vi blir bra på att locka hit kreativa och flitiga människor om
            vi ska klara den utmaning som Sverige kommer att stå inför och
            om vi ska få Sverige att bli ett land med stark tillväxt och gott
            välstånd.
          </note>
          <note>
            Arbetskraftsinvandring är en del i detta, även om det inte är
            lösningen på allting. I grunden fungerar det bra i dag. Jag tror
            till och med att man kan vidga det ytterligare, men då måste det
            också ske på ett sätt så att vi har sjysta villkor. Jag välkomnar
            att Migrationsverket nu har bättre regler och större möjligheter
            att bekämpa fusket, och jag är beredd att diskutera vidare om
            hur man kan skärpa reglerna ytterligare.
          </note>
          <note>
            Jag noterade att Jonas Sjöstedt sade att det var oproblematiskt
            i stora delar. Jag tar gärna den positiva signalen från Jonas
            Sjöstedt, för då är det liksom i grunden ett stöd från Vänsterpartiet
            till den reform som i dag gäller, även om man vill skärpa tonläget
            när det gäller krav på granskning.
          </note>
          <note>
            Ylva Johansson tyckte jag hade precis den motsatta infallsvinkeln
            i sitt sista inlägg. Hon vill ha tillbaka fackets vetorätt och
            arbetsmarknadsprövning och krångla till det ytterligare för det
            som kan skapa nytt välstånd i Sverige.
          </note>
          <note>
            Mattias Karlsson pratade om undanträngningseffekter men glömde
            prata om dynamiska effekter. Vill man prata om det ena måste man
            rimligen också prata om det andra.
          </note>
          <note>
            Jag och Folkpartiet är öppna för nya verktyg för att bekämpa
            missbruk och oegentligheter, men då ska det ske på sätt som inte
            undergräver grundtanken i arbetskraftsinvandringsreformen.
          </note>
          <note type="speaker">
            Anf. 22 JOHAN HEDIN (C):
          </note>
          <note>
            Fru talman! Jag noterar att jag inte fick något svar på frågan
            om hur mycket Sverigedemokraterna vill höja pensionsåldern med,
            men det är en gnutta allvar i detta. Vi måste hantera demografiutmaningen
            på ett eller annat sätt, och arbetskraftsinvandring är ett sätt.
            Vill man inte ha arbetskraftsinvandring måste man säga på vilket
            sätt man ska hantera de här problemen.
          </note>
          <note>
            Jag vill därför också återknyta till vad jag sade i mitt förra
            inlägg om att vi väljer och att vi väljer bort. Utan invandrare
            skulle Sverige inte vara något vidare bra land att leva i. Faktum
            är att det inte skulle fungera över huvud taget. Var fjärde vårdanställd
            i Stockholms läns landsting är född i ett annat land än Sverige.
            Bland läkarna är det ännu fler.
          </note>
          <note>
            Sju av tio restauranger skulle inte finnas om det inte fanns
            invandrare i Sverige, vilket vore förfärligt. Jag tycker mycket
            om god mat.
          </note>
          <note>
            Var tredje buss- och spårvagnsförare är invandrad, eller ska
            man kanske säga massinvandrad, och åtta av tio av dem som tar
            hand om trivseln på våra arbetsplatser likaså, och arbetskraftsinvandrarna
            är oerhört betydelsefulla för den för Sverige mycket viktiga it-branschen.
          </note>
          <note>
            Invandrarföretagarna är många. Under 2011 hade invandrarföretagare
            200 000 personer anställda, både utrikes födda och svenskfödda.
            Det är fler än vad som jobbar i hela Malmö.
          </note>
          <note>
            Inget av de företag som startas av invandrare skulle finnas om
            vi inte hade invandrare här. Av 1800-talsinvandrarna skapades
            kända varumärken: Bonniers, Gleerups, Handelsbanken, Sparbanken,
            Cloetta, Mazetti, Berns, Gröna Lund, Graningeverken och Modo.
            Senare på 1900-talet var det Expressen, Findus, Marabou och Securitas.
          </note>
          <note>
            Så kan man hålla på. Invandringen till Sverige är alldeles nödvändig,
            och det är en god affär för alla parter.
          </note>
          <note>
            (Applåder)
          </note>
          <note type="speaker">
            Anf. 23 MATTIAS KARLSSON (SD):
          </note>
          <note>
            Fru talman! Jag vill tacka samtliga för en klargörande debatt.
            Om jag ska göra ett försök att summera något av det som har sagts
            kan jag bland annat konstatera att Centerpartiet fortfarande är
            för fri invandring, trots Annie Lööfs utfästelser om motsatsen.
          </note>
          <note>
            Centerpartiet, Kristdemokraterna och Moderaterna tycks i princip
            inte vara beredda att vidta några åtgärder alls för att förbättra
            situationen vare sig för arbetskraftsinvandrare som kommer till
            landet eller för svenska arbetslösa eller arbetstagare.
          </note>
          <note>
            Folkpartiet, Miljöpartiet, Vänsterpartiet och Socialdemokraterna
            tycks vara beredda att vidta åtgärder för att förbättra situationen
            för arbetskraftsinvandrare som kommer till landet, men de tycks
            inte vara beredda att göra någonting för att skydda arbetslösa
            och arbetstagare i Sverige.
          </note>
          <note>
            Sverigedemokraterna vill vidta åtgärder för att förbättra situationen
            både för de arbetskraftsinvandrare som kommer till Sverige och
            för arbetslösa och arbetstagare här i landet.
          </note>
          <note>
            Jag gör inte alls samma tolkning som Christer Nylander, utan
            det som förvånar mig mest är kanske att jag inte har fått något
            svar alls från Socialdemokraterna när det gäller hur man ställer
            sig till att återinföra någon form av central behovsprövning för
            arbetskraftsinvandringen. Jag fick inget svar på den frågan; i
            stället valde Ylva Johansson att tolka det förslaget som vi nu
            står för och som Socialdemokraterna tidigare har stått för som
            att vi vill stänga gränserna. Det tycker jag är beklagligt, men
            det är ändå en tydlig signal.
          </note>
          <note type="speaker">
            Anf. 24 JONAS SJÖSTEDT (V):
          </note>
          <note>
            Fru talman! Även jag vill tacka mina meddebattörer för den här
            debatten. Innan Mattias Karlsson från Sverigedemokraterna utropar
            sig alltför mycket till löntagarnas stora beskyddare och vän här
            skulle jag dock vilja påminna om att hans parti faktiskt har röstat
            nej till de konkreta förslagen till förbättringar för arbetskraftsinvandrare
            som vi har röstat om här i riksdagen. Lite mer konsekvens vore
            av nytta i det fallet.
          </note>
          <note>
            Det är uppenbart när man lyssnar på Tobias Billström att han
            i huvudsak är nöjd. Det fungerar i stort sett bra. Det finns lite
            skönhetsfläckar här och där, men arbetskraftsinvandringen fungerar
            enligt en modell som är rimlig.
          </note>
          <note>
            Nej, jag är inte överens om det. Jag är helt oenig i det. När
            vi har ett system där människor missbrukas som de gör i Sverige,
            när man jobbar för en spottstyver, när man är rädd, när man bor
            i en skrubb, när man inte vågar säga ifrån mot sin arbetsgivare
            då kan vi inte vara nöjda. Det enda sättet att bemöta det är att
            inse att det har blivit fel och att göra om.
          </note>
          <note>
            Att göra om måste innebära att man stärker löntagarnas rättigheter.
            I dag är det faktiskt så att en stor del av arbetskraftsinvandringen
            till Sverige bygger på att man kan exploatera de här människorna
            hårdare. Man kan behandla dem värre, därför att de är i underläge.
          </note>
          <note>
            Det är inte sjyst. Det är inte okej. Det är inte så vi ska ha
            det på svensk arbetsmarknad, och det är det som har varit den
            stora skiljelinjen i den här debatten mellan oss som tillhör arbetarrörelsen
            och de andra partierna. Vi vill inte se den här utvecklingen i
            Sverige också.
          </note>
          <note>
            Jag vill ha ett arbetsliv där alla får en vettig lön, där man
            vågar säga ifrån, där man behandlas lika oavsett var man kommer
            ifrån, där man vågar organisera sig fackligt och där man kan lita
            på att ingångna avtal håller.
          </note>
          <note>
            Så är det inte i dag. Men dit ska vi komma, och för det krävs
            en ny regering och en ny politik i det här landet.
          </note>
          <note>
            (Applåder)
          </note>
          <note type="speaker">
            Anf. 25 PENILLA GUNTHER (KD):
          </note>
          <note>
            Fru talman! Ett öppet och flexibelt system för arbetskraftsinvandring
            behövs för att möta Sveriges behov av arbetskraft. Kristdemokraternas
            grundsyn är att det blue card som EU har infört ska ges till invandrare
            som kommer för att söka arbete, oavsett kvalifikation och meriter.
            I dag är det bara högkvalificerade personer som kan visa upp ett
            anställningsbevis som kan få ett blue card.
          </note>
          <note>
            Det regelverk som nu finns kring arbetstillstånd ställer redan
            i dag tydliga krav på lön och övriga anställningsvillkor. Därför
            vill jag återigen understryka att det är helt oacceptabelt att
            enskilda arbetsgivare inte följer de lagar och regler som gäller
            utan utnyttjar arbetstagare. Alla, oavsett ursprung, ska ha rimliga
            arbetsvillkor.
          </note>
          <note>
            När nu Migrationsverket har intensifierat sitt arbete för att
            motverka det här missbruket är det naturligtvis så att även polisen,
            Skatteverket, Arbetsmiljöverket och fackförbunden kan upptäcka
            missförhållanden på arbetsplatser. Men även vi i omgivningen kan
            ha ögonen öppna för människor i vår närhet som är nya i samhället
            där vi bor.
          </note>
          <note>
            Jag ser fram emot att regeringen under våren kommer med en proposition
            med syfte att ge Migrationsverket utökade möjligheter att återkalla
            arbetsgivares tillstånd när man upptäcker missförhållanden, så
            att det faktiskt blir någon form av sanktion också.
          </note>
          <note>
            Avslutningsvis vill jag säga att jag förstår syftet från Sverigedemokraternas
            sida med att begära en sådan här debatt. Än en gång har man velat
            framställa det som att arbetslösheten i det här landet beror på
            utlandsfödda som kommer hit och tar jobben från infödda svenskar.
            Men det är ett nyttoperspektiv som inte är förenligt med övriga
            partiers människosyn, definitivt inte med Kristdemokraternas.
          </note>
          <note type="speaker">
            Anf. 26 Statsrådet TOBIAS BILLSTRÖM (M):
          </note>
          <note>
            Fru talman! Låt mig inleda med att tacka alla deltagarna i debatten
            för en intressant diskussion.
          </note>
          <note>
            Jag har under mina resor runt om i Sverige mött arbetskraftsinvandrare.
            Jag har pratat med fackföreningar och med arbetsgivare. Jag har
            mött dem som den här debatten handlar om, människor från Serbien,
            från Thailand och från Kina. Det jag har sett gör mig stolt och
            glad. Med arbetskraftsinvandring bygger vi en bättre värld, en
            värld där fler människor får möjlighet att komma till vårt land
            och arbeta och göra rätt för sig.
          </note>
          <note>
            Men jag är ödmjuk nog att inse att inte ens mina mångahanda resor
            och besök runt om i Sverige alltid speglar hela sanningen eller
            ger hela bilden. Inget regelverk är säkerställt mot missbruk.
            Lagar kan missbrukas och användas på ett felaktigt sätt. Därför
            är regeringens ambition att alltid vara vaksam och instruera de
            myndigheter som vi har ansvar för på så sätt att de motverkar
            fusk och förhindrar att människor råkar illa ut.
          </note>
          <note>
            Som jag har sagt från talarstolen finns det en ambition från
            regeringens sida att återkomma till riksdagen med förslag om att
            återkalla tillstånd som getts på felaktig grund. Detta är en del
            i detta. Alliansen har skapat den här reformen tillsammans med
            Miljöpartiet. Vi kommer också att renovera den här reformen och
            reformera den på nytt tillsammans med Miljöpartiet. Så kommer
            vi att bygga ett bra och välfungerande regelverk som kommer att
            tillgodose det behov av arbetskraft som Sverige kommer att ha
            nu och i framtiden.
          </note>
          <note>
            Överläggningen var härmed avslutad.
          </note>
          <note>
            2 § Avsägelser
          </note>
          <note>
            Förste vice talmannen meddelade
          </note>
          <note>
            att Fredrik Malm (FP) avsagt sig uppdraget som ledamot i utrikesutskottet
            från och med den 16 februari och
          </note>
          <note>
            att Ismail Kamil (FP) avsagt sig uppdraget som suppleant i utrikesutskottet
            från och med den 16 februari.
          </note>
          <note>
            Kammaren biföll dessa avsägelser.
          </note>
          <note>
            3 § Anmälan om kompletteringsval
          </note>
          <note>
            Förste vice talmannen meddelade att Folkpartiet liberalernas
            riksdagsgrupp på grund av uppkomna vakanser anmält Ismail Kamil
            som ledamot i utrikesutskottet från och med den 16 februari, Fredrik
            Malm som suppleant i utrikesutskottet från och med den 16 februari
            och Gulan Avci som suppleant i utrikesutskottet och arbetsmarknadsutskottet
            under Fredrik Malms ledighet.
          </note>
          <note>
            Förste vice talmannen meddelade att Moderata samlingspartiets
            riksdagsgrupp på grund av uppkomna vakanser anmält Sedat Dogru
            som suppleant i konstitutionsutskottet och Tobias Sjö som suppleant
            i försvarsutskottet under Johan Forssells ledighet.
          </note>
          <note>
            Förste vice talmannen förklarade valda från och med den 16 februari
            till
          </note>
          <note>
            ledamot i utrikesutskottet
          </note>
          <note>
            suppleant i utrikesutskottet
          </note>
          <note>
            Förste vice talmannen förklarade vald till
          </note>
          <note>
            suppleant i konstitutionsutskottet
          </note>
          <note>
            Förste vice talmannen förklarade vald under tiden den 431 mars
            till
          </note>
          <note>
            suppleant i försvarsutskottet
          </note>
          <note>
            Förste vice talmannen förklarade vald under tiden den 15 februari14
            augusti till
          </note>
          <note>
            suppleant i utrikesutskottet
          </note>
          <note>
            suppleant i arbetsmarknadsutskottet
          </note>
          <note>
            4 § Anmälan om inkomna faktapromemorior om förslag från Europeiska
            kommissionen
          </note>
          <note>
            Förste vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <note>
            KOM(2012) 710
          </note>
          <note>
            KOM(2012) 744
          </note>
          <note>
            KOM(2012) 795
          </note>
          <note>
            5 § Anmälan om fördröjt svar på interpellation
          </note>
          <note>
            Till riksdagen hade inkommit följande skrivelse:
          </note>
          <note>
            Interpellation 2012/13:231
          </note>
          <note>
            Interpellation 2012/13:231 Tonnageskatten och regeringens sjöfartspolitik
          </note>
          <note>
            Interpellationen kommer att besvaras tisdagen den 12 mars 2013.
          </note>
          <note>
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note>
            Rikard Jermsten
          </note>
          <note>
            6 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            den 8 april
          </note>
          <note>
            Ajournering
          </note>
          <note>
            Kammaren beslutade kl. 13.44 på förslag av förste vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            7 § Frågestund
          </note>
          <note type="speaker">
            Anf. 27 TREDJE VICE TALMANNEN:
          </note>
          <note>
            Jag vill hälsa näringsminister Annie Lööf, statsråden Gunilla
            Carlsson, Birgitta Ohlsson, Catharina Elmsäter-Svärd och Erik
            Ullenhag välkomna.
          </note>
          <note>
            Nuonaffären
          </note>
          <note type="speaker">
            Anf. 28 CARINA ADOLFSSON ELGESTAM (S):
          </note>
          <note>
            Herr talman! Min fråga går till Annie Lööf.
          </note>
          <note>
            Efter att ha följt Svenska Dagbladets rapportering av turerna
            kring Nuonaffären blir man bekymrad. Det väcker ett flertal allvarliga
            frågor om hur regeringen styr våra statligt ägda företag.
          </note>
          <note>
            I medier har vi under den senaste veckan kunnat ta del av hur
            Regeringskansliet hanterade frågan när Vattenfall köpte det holländska
            företaget Nuon för 97 miljarder kronor. En affär av det här slaget
            är med alla mått mätt en viktig fråga, inte bara för bolagsstyrelsen
            utan också för ägaren, det vill säga staten. 97 miljarder kronor
            motsvarar nästan 250 000 årslöner för till exempel en sjuksköterska
            eller grundskollärare.
          </note>
          <note>
            Mot bakgrund av detta vill jag fråga Annie Lööf: Har statsministern
            haft kännedom och godkänt affären, eller har statsministern inte
            haft kännedom om affären?
          </note>
          <note type="speaker">
            Anf. 29 Näringsminister ANNIE LÖÖF (C):
          </note>
          <note>
            Herr talman! Som frågeställaren vet var jag inte statsråd i den
            regering som handhade Nuonaffären. När styrelsen för Vattenfall
            skulle analysera och därefter genomföra förvärvet informerade
            man självklart dåvarande näringsminister Maud Olofsson och Näringsdepartementet
            och därmed hela regeringen.
          </note>
          <note>
            Konstitutionsutskottet, som jag då var ledamot i, granskade detta
            förlopp under förra mandatperioden och kom fram till att det regelverk
            som fanns följdes. Om statsministern har varit informerad kan
            han nog själv bäst svara på.
          </note>
          <note type="speaker">
            Anf. 30 CARINA ADOLFSSON ELGESTAM (S):
          </note>
          <note>
            Herr talman! Jag utgår från att det är en regering som uttalar
            sig i olika frågor. Oavsett om man var statsråd vid det aktuella
            tillfället eller inte är det väl det som regeringen gör som gäller.
          </note>
          <note>
            Jag kan tolka svaret som att statsministern alltså var informerad
            när Vattenfall gjorde den här affären, som är bland de allra största
            i vårt land.
          </note>
          <note>
            Vi kan konstatera att det handlar om att svenska skattebetalare
            har förlorat 15 miljarder. Ministern har vid olika tillfällen
            sagt att vi ska vara rädda om skattebetalarnas pengar. Det är
            ganska mycket pengar som vi i Sverige skulle ha kunnat använda
            till någonting annat, exempelvis löner för lärare i skolan och
            vårdpersonal på våra sjukhus.
          </note>
          <note type="speaker">
            Anf. 31 Näringsminister ANNIE LÖÖF (C):
          </note>
          <note>
            Herr talman! Låt mig konstatera att företagsvärderingar är oerhört
            komplicerade, och det kan ske både omvärdering och nedvärdering
            av förvärv senare. De investeringar som gjordes under Socialdemokraternas
            tid är ungefär i samma storleksklass. När det gäller investeringar
            i nät och kärnkraft i Tyskland har nedskärningar skett med motsvarande
            samma summa som i Nuonaffären. Detta visar att det är komplicerade
            beräkningar.
          </note>
          <note>
            Den andra delen som är viktig är att regeringen alltid är fullt
            informerad, även om det enbart är ett statsråd som tar emot informationen,
            och att det är styrelsen, i det här fallet för Vattenfall, som
            bär ansvaret, gör analysen och genomför förvärvet.
          </note>
          <note>
            Vi har som alliansregering styrt upp både processen och regelverket
            för de statligt ägda bolagen. Det började dåvarande näringsministern
            med, och Peter Norman som ansvarig minister för det nu har fortsatt
            det arbetet.
          </note>
          <note>
            Utbyggnad av infrastrukturen i Skåne
          </note>
          <note type="speaker">
            Anf. 32 CHRISTER AKEJ (M):
          </note>
          <note>
            Herr talman! Jag vill ställa en fråga till infrastrukturminister
            Catharina Elmsäter-Svärd.
          </note>
          <note>
            Alliansregeringen har som bekant beslutat göra en kraftfull satsning
            på utbyggnaden av infrastrukturen i vårt land. Anslaget för underhåll
            av järnvägsnätet har nästan fördubblats.
          </note>
          <note>
            I dag är det alla hjärtans dag, så jag tänkte passa på att beröra
            det område där jag speciellt har mitt hjärta, nämligen Skåne.
          </note>
          <note>
            Skåne, som ingår i Öresundsregionen, är ett område med nästan
            fyra miljoner invånare. Det är en tillväxtregion. Skåne är en
            viktig transitregion för hela Sverige och är, kan man säga, Sveriges
            port mot kontinenten. Som gränsregion hanterar Skåne en stor del
            av våra företags transporter till våra viktigaste exportmarknader.
            Transittrafiken är betydande, och varje år rullar drygt en miljon
            lastbilar genom Skåne. Detta väntas öka rejält när Fehmarn Bält-förbindelsen
            öppnar. Hälften av allt gods som Sverige importerar värdemässigt
            går genom Skåne. I Skåne finns två av de fem svenska hamnar som
            ingår i EU:s prioriterade nät.
          </note>
          <note>
            Min fråga till ministern är: På vilket sätt kommer regeringen
            att ta hänsyn till Skånes viktiga roll som transitregion då infrastrukturmedel
            ska fördelas?
          </note>
          <note type="speaker">
            Anf. 33 Statsrådet CATHARINA ELMSÄTER-SVÄRD (M):
          </note>
          <note>
            Herr talman! Om vi skulle ta alla hjärtans dag på fullt allvar
            skulle vi nog avslöja allting i dag, men det kommer jag tyvärr
            inte att göra.
          </note>
          <note>
            I den infrastrukturproposition som lades fram i höstas och som
            kammaren fattade beslut om i december är det väldigt tydligt uttalat
            att det finns några fokus vi måste bära med oss. Det gäller det
            gränslösa tänkandet: infrastruktur över kommungräns, länsgräns
            och landsgräns. Vi behöver använda alla trafikslagen.
          </note>
          <note>
            När det gäller Öresundsregionen, som Christer Akej tar upp, är
            det särskilt utpekat i direktiven i synnerhet kopplat till transporter
            men också det ökade behovet av arbetspendling att i åtgärdsplaneringen
            se Skånes roll och betydelse, inte bara för regionen utan för
            landet i sin helhet och för Europa.
          </note>
          <note type="speaker">
            Anf. 34 CHRISTER AKEJ (M):
          </note>
          <note>
            Herr talman! Jag vill tacka för svaret.
          </note>
          <note>
            Öresundsbron har betytt mycket för Skåne och för hela Sverige.
            Resandet på bron har sedan starten ökat kraftigt, och i dag görs
            90 000 resor på bron varje dag. Inom en inte alltför avlägsen
            framtid kommer kapaciteten på Öresundsbron att vara fullt utnyttjad.
            Det kommer att kräva en satsning på en ytterligare Öresundsförbindelse.
            Det som diskuteras är en förbindelse mellan Helsingborg och Helsingör.
            I dessa diskussioner måste involveras även representanter för
            den danska sidan.
          </note>
          <note>
            Min fråga är: På vilket sätt diskuteras en ny Öresundsförbindelse?
          </note>
          <note type="speaker">
            Anf. 35 Statsrådet CATHARINA ELMSÄTER-SVÄRD (M):
          </note>
          <note>
            Herr talman! Det är viktigt att ta med sig perspektivet Danmark
            av flera skäl. Det var före jul en ganska svår händelse på den
            danska järnvägen med ett stort rälsbrott. Det var inte ett problem
            i första hand för Danmark; det var ett stort problem för hela
            godstransporten för svensk industri. Vi ser hur viktiga förbindelserna
            är för människor som ska ta sig över sundet till sitt dagliga
            jobb. Detta innebär att vi har upprättat kontakt sedan tidigare
            med Danmark. Vi hade det när vi tittade på förutsättningarna för
            och behovet av en ny förbindelse, HH-förbindelsen, i den tjänstemannagrupp
            som har arbetat med frågan.
          </note>
          <note>
            Vi arbetar fortfarande gemensamt för att se vad varje medlemsland
            för sin del behöver göra i sitt eget område i form av anslutningar
            och kringarbeten så att stråket fungerar och blir så effektivt
            som möjligt. Vi måste göra det tillsammans.
          </note>
          <note>
            Ett förnybart energisystem
          </note>
          <note type="speaker">
            Anf. 36 LISE NORDIN (MP):
          </note>
          <note>
            Herr talman! Min fråga är till Annie Lööf.
          </note>
          <note>
            Förra veckan presenterade Internationella energibyrån, IEA, sin
            utvärdering av svensk energipolitik. Beskedet var tydligt; Sverige
            saknar en plan för att ersätta kärnkraften. IEA fastslår att den
            första svenska reaktorn av åldersskäl behöver tas ur drift 2022
            och den sista 2030. På frågan om 100 procent förnybar energi svarade
            IEA:s chef: Why not? Varför inte?
          </note>
          <note>
            Sverige står inför ett vägval att bygga ny kärnkraft eller ställa
            om mot förnybar energi med sol, vind och bioenergi. Min fråga
            till Annie Lööf är: Avser regeringen att låta utreda ett helt
            förnybart energisystem?
          </note>
          <note type="speaker">
            Anf. 37 Näringsminister ANNIE LÖÖF (C):
          </note>
          <note>
            Herr talman! Tack för frågan. Just nu slår den förnybara energin
            rekord. I måndags presenterade Energimyndigheten den officiella
            statistiken över 2012. Man kan konstatera att vindkraften når
            upp till rekordnivåer på 7,1 terawattimmar. Den el som vindkraften
            i dag producerar motsvarar den årliga elförbrukningen i tio kommuner
            av Växjös storlek. År 2006 producerades 1 terawattimme, och i
            dag är det 7. Det har varit en ofantlig ökning av den förnybara
            energin.
          </note>
          <note>
            Det är en symbolhandling som Miljöpartiet nu efterfrågar. Vi
            går nu alltmer mot ett förnybart energisystem. Energimyndigheten
            gör i dag redan i praktiken det som Lise Nordin efterfrågar. Man
            har i det underlag som skickades in från Naturvårdsverket i december
            förra året presenterat olika modellräkningar för hur vi ska kunna
            gå till ett klimatsmart samhälle utan utsläpp.
          </note>
          <note type="speaker">
            Anf. 38 LISE NORDIN (MP):
          </note>
          <note>
            Herr talman! Jag skulle inte säga att det handlar om en symbolhandling
            utan om att ge energibranschen de tydliga besked som den efterfrågar.
          </note>
          <note>
            Annie Lööf hänvisar här till den bilaga som följde Färdplan 2050
            där Energimyndigheten har gjort en datakörning som består av ett
            A4-ark. Det kallar inte jag en seriös utredning om hur Sverige
            kan nå ett helt förnybart energisystem.
          </note>
          <note>
            Det finns i dag ett flertal oberoende studier som visar hur Sverige
            kan nå 100 procent förnybar energi. I riksdagen är det en majoritet
            av ledamöterna som står bakom ett mål om 100 procent förnybar
            energi.
          </note>
          <note>
            Före jul krävde Socialdemokraterna, Miljöpartiet och Vänsterpartiet
            att Energimyndigheten får i uppdrag att ta fram en strategi för
            100 procent förnybart. Även Annie Lööf har nyligen uttryckt att
            hennes mål som centerledare är ett helt förnybart energisystem.
          </note>
          <note>
            Är det inte rimligt att regeringen låter titta på det mål om
            100 procent förnybar energi som en majoritet av ledamöterna i
            Sveriges riksdag står bakom?
          </note>
          <note type="speaker">
            Anf. 39 Näringsminister ANNIE LÖÖF (C):
          </note>
          <note>
            Herr talman! Nu är det inte symbolpolitik som vi ägnar oss åt
            utan reella resultat i vardagen. Vi kan konstatera att de insatser
            som regeringen har gjort sedan 2006 de facto har gett resultat
            och att den förnybara energin har ökat markant.
          </note>
          <note>
            Jag tog tidigare upp vindkraften. En annan del är att 56 procent
            av Sveriges elproduktion i dag är förnybar. Det är en hög siffra.
            Vi har i dag minskade utsläpp av koldioxid, och vi vill fortsätta
            på den banan. Därför har vi ett antal myndigheter Energimyndigheten
            och Naturvårdsverket är två av dem som arbetar intensivt och effektivt
            med frågan.
          </note>
          <note>
            När IEA presenterade sina resultat i förra veckan tillsammans
            med energiministern och de gemensamt beskrev den väg som regeringen
            framgångsrikt har slagit in på var det ett uttryck för att också
            vilja mer på det förnybara området.
          </note>
          <note>
            Attityder till nyanlända
          </note>
          <note type="speaker">
            Anf. 40 ISMAIL KAMIL (FP):
          </note>
          <note>
            Herr talman! Min fråga går till statsrådet Erik Ullenhag.
          </note>
          <note>
            I dag tar det för lång tid för nyanlända att komma i gång och
            få ett arbete. Jag undrar om diskriminering kan vara en förklaring
            till att det tar så lång tid.
          </note>
          <note>
            Hur ser ministern på det?
          </note>
          <note type="speaker">
            Anf. 41 Statsrådet ERIK ULLENHAG (FP):
          </note>
          <note>
            Herr talman! Jag vill tacka frågeställaren. Diskriminering är
            en delförklaring till utanförskapet. Är det hela förklaringen?
            Nej.
          </note>
          <note>
            Vi har framför allt identifierat att vi har en integrationspolitik
            som har präglats för mycket av omhändertagande och för lite av
            jobbfokus. Men vi behöver också se en verklighet där den som har
            ett muslimskt klingande namn, har romsk bakgrund eller på annat
            sätt inte är i majoritetsnormen drabbas.
          </note>
          <note>
            Människor kan drabbas i krogkön. Vi har forskning som visar att
            du kallas i lägre grad till anställningsintervjuerna ifall du
            har ett muslimskt klingande namn. Det är också bakgrunden till
            att vi har skärpt diskrimineringslagen och fört samman de olika
            myndigheterna i kampen mot diskriminering till Diskrimineringsombudsmannen.
          </note>
          <note>
            Det handlar också om ett långsiktigt arbete att förändra attityder.
            Det är först när arbetsgivare ser till kompetens och inte ursprung
            och etnicitet som vi på allvar lyckas.
          </note>
          <note type="speaker">
            Anf. 42 ISMAIL KAMIL (FP):
          </note>
          <note>
            Herr talman! Tack för svaret, ministern. Sverige har världens
            bäst utbildade lokalvårdare och busschaufförer. Utbildning ska
            löna sig även om man råkar vara född i ett annat land.
          </note>
          <note>
            Vad avser ministern att göra för att bekämpa diskriminering i
            allmänhet och i synnerhet diskriminering av utrikes födda akademiker?
          </note>
          <note type="speaker">
            Anf. 43 Statsrådet ERIK ULLENHAG (FP):
          </note>
          <note>
            Herr talman! Den ena delen handlar om att bli bättre på det som
            kallas validering, det vill säga: Hur ser vi till att översätta
            en utbildning från ett annat land till svenska förhållanden? Nu
            samlar vi den kompetensen och kunskapen hos en myndighet och ser
            vad som fungerar.
          </note>
          <note>
            Man ska vara tydlig med att säga att det nog inte räcker med
            att bara få ett papper på vad en utländsk utbildning är värd.
            Vi ser på de satsningar vi har gjort från regeringens sida att
            när människor samtidigt kan få praktik eller yrkessvenska och
            få in en fot på arbetsmarknaden är det ett sätt för sjuksköterskor,
            tandläkare och läkare som har haft med sig den utbildningen att
            på allvar komma in i samhället.
          </note>
          <note>
            Jag har själv haft samtal med rätt stora delar av svenskt näringsliv
            och speciellt ledningarna för de större företagen. Vi behöver
            också ha arbetsgivare som tar mångfaldsarbetet på allvar. Där
            finns ett antal som gör betydligt mer än vad man gjorde förr.
          </note>
          <note>
            Politiken har sitt ansvar med praktikplatser, skarp lagstiftning
            mot diskriminering, validering och mottagande. Men vi har också
            ett ansvar i hela samhället att se mångfalden och dra nytta av
            den.
          </note>
          <note>
            Färjetrafiken till Gotland
          </note>
          <note type="speaker">
            Anf. 44 SOLVEIG ZANDER (C):
          </note>
          <note>
            Herr talman! Min fråga går till statsrådet Catharina Elmsäter-Svärd.
            Det handlar om färjetrafiken till och från Gotland.
          </note>
          <note>
            För alla som bor och verkar på ön och också för oss fastlänningar
            är färjetrafiken till och från ön väldigt viktig. Det handlar
            om en trafik som ska vara prisvärd, tät, tillgänglig och tillförlitlig
            för både person- och godstransporter.
          </note>
          <note>
            Persontrafiken och godsflödet till och från ön är helt avgörande
            för framtidstron och för investeringar så att man kan ha ett arbete
            och bo och verka på ön.
          </note>
          <note>
            Vad är det som händer inom Gotlandstrafiken?
          </note>
          <note type="speaker">
            Anf. 45 Statsrådet CATHARINA ELMSÄTER-SVÄRD (M):
          </note>
          <note>
            Herr talman! Tack så mycket för frågan. Den är väldigt aktuellt
            på många olika sätt.
          </note>
          <note>
            I dag har vi ett avtal som från början skulle löpa ut 2015. För
            att i tid kunna klara av att gå igenom förutsättningarna för vad
            som behöver finnas med i en kommande upphandling och ge tid och
            förutsättningar för dem som vill och skulle kunna lämna ett anbud
            förlängdes avtalet fram till 2017.
          </note>
          <note>
            Nu är vi mitt uppe i en situation där vi är i dialog med regionen.
            Uppdrag har givits till Trafikverket att upphandla en trafik.
            Förutsättningarna har varit att man ska kunna hitta en möjlighet
            att få konkurrens. Det handlar också om att ta till vara det som
            det har kommit önskemål om. Det gäller tillgängligheten och turtätheten.
            Prisfrågan är också en väsentlig faktor, åtminstone när man talar
            med turistnäringen.
          </note>
          <note>
            Arbetet är precis i gång för att hitta de rätta förutsättningarna
            så att en upphandling skulle kunna gå i gång lite senare i vår.
          </note>
          <note type="speaker">
            Anf. 46 SOLVEIG ZANDER (C):
          </note>
          <note>
            Herr talman! Om jag förstår statsrådet rätt menar statsrådet
            att man ska lyssna väldigt mycket på gotlänningarna och de önskemål
            som kommer från ön. Har jag uppfattat statsrådet rätt att man
            är villig att jämföra med de infrastrukturpengar som vi satsar
            på järnväg och tåg så att pengar också ska tillfalla färjetrafiken
            på samma sätt? De är också med och betalar skattepengar till sin
            väg. Deras väg är färjan.
          </note>
          <note type="speaker">
            Anf. 47 Statsrådet CATHARINA ELMSÄTER-SVÄRD (M):
          </note>
          <note>
            Herr talman! Det finns ett mått som kammaren har varit med och
            beslutat om som handlar om: När ska staten gå in och teckna trafikavtal
            utifrån tillgänglighetsperspektivet? Där klarar sig i dag Gotland
            väl enligt de principerna.
          </note>
          <note>
            Ändå har staten valt att årligen gå in med ungefär 400 miljoner
            kronor för att teckna möjlighet till färjetrafiken. Det kan jämföras
            med Sörmland som i sin länsplan och nationella plan har ungefär
            350 miljoner om året. Det blir lite svårt att jämföra på det sättet
            som Solveig Zander i detta läge gör.
          </note>
          <note>
            Staten har sagt att vi även fortsättningsvis ska vara med och
            ta det ansvar som krävs och behövs för att vi ska kunna ha en
            fungerande färjetrafik till och från ön.
          </note>
          <note>
            Självklart har vi lyssnat, för arbetet har skett tillsammans
            med Gotland. Nu pågår det sista för att se hur och på vilket sätt
            vi ska möjliggöra att få in så många anbud som möjligt. Får vi
            inte det har vi sagt att vi får fundera på om vi i stället ska
            ha statligt ägda fartyg som någon annan kan driva för att klara
            det som behövs.
          </note>
          <note>
            Sveriges avgift till EU
          </note>
          <note type="speaker">
            Anf. 48 JOHNNY SKALIN (SD):
          </note>
          <note>
            Herr talman! I EU-nämnden har jag med EU-ministern vid flera
            tillfällen diskuterat den kommande EU-budgeten och avgiften för
            Sveriges medlemskap i unionen. EU-ministern har då hävdat att
            jag ska hålla mig lugn, avvakta och se och uppfatta regeringens
            förhandlingar som goda och framgångsrika.
          </note>
          <note>
            Nu ser vi resultatet av dessa förhandlingar. Det har blivit en
            budget som är eurocentrisk och där vår rabatt har skurits ned,
            och regeringen känner inte ens till vilket återflöde vi får till
            Sverige.
          </note>
          <note>
            Jag tog upp detta med statsministern under återrapporteringen
            i tisdags. Han menade att det är ett gott resultat och att det
            är bra att Sverige är en stor nettobidragsgivare, kanske den största
            nettobidragsgivaren per capita i Europa. Han motiverade det med
            att genom att ge mycket pengar till Europa främjar vi tillväxten.
          </note>
          <note>
            Hur ser Birgitta Ohlsson på den slutsatsen?
          </note>
          <note type="speaker">
            Anf. 49 Statsrådet BIRGITTA OHLSSON (FP):
          </note>
          <note>
            Herr talman! Den budget som förhandlades fram förra fredagen
            är den första i EU:s historia där man har skurit ned. Det är en
            mindre och mer modern budget. Kategorin där forskning ingår har
            ökat med 40 procent, och jordbruksstödet har minskat med 10 procent.
          </note>
          <note>
            Naturligtvis hade vi kunnat gå ännu längre, men vi lever i en
            politisk verklighet där majoriteten av Europaparlamentarikerna
            och majoriteten av EU:s regeringar ville behålla status quo. Utifrån
            de förutsättningarna är det en överraskande bra budget. Det är
            viktigt att lyfta fram.
          </note>
          <note>
            Vi som har varit med på denna förhandlingsresa under nästan tre
            år minns att det bitvis såg mörkt ut för den svenska positionen.
            EU-kommissionen föreslog att vi skulle få en årsavgift på 40 miljarder
            kronor. Den lyckades vi förhandla ned till 32 miljarder kronor.
            Vi har också fått ökade stöd på en hel del fronter vad gäller
            den svenska kontexten.
          </note>
          <note type="speaker">
            Anf. 50 JOHNNY SKALIN (SD):
          </note>
          <note>
            Herr talman! Den politiska verkligheten är att Sverige har vetorätt
            i dessa frågor. Vi har rätt att avgöra om vi vill gå med på beslutet
            att behålla den svenska nettobidragskostnaden för EU-medlemskapet
            på en väldigt hög nivå.
          </note>
          <note>
            Jag fick inget svar på min fråga om Birgitta Ohlsson tycker att
            det är bra eller inte för Sverige att kvarstå som den kanske största
            nettobidragsgivaren i Europa. Statsminister Reinfeldt tyckte så.
            Vad tycker EU-ministern apropå de diskussioner jag har haft med
            EU-ministern i EU-nämnden?
          </note>
          <note>
            Vad tycker EU-ministern om att vi finansierar andra stater? Det
            är ju det som det handlar om, att Sverige finansierar de fattiga
            staterna i Europa. Vi finansierar länderna i östliga partnerskapet,
            till exempel Ukraina med en bnp på en sjättedel av den svenska
            och en befolkning på nästan 45 miljoner.
          </note>
          <note>
            Hur ser regeringen på den kommande utvidgningen i förhållande
            till den svenska nettobidragskostnaden till EU?
          </note>
          <note type="speaker">
            Anf. 51 Statsrådet BIRGITTA OHLSSON (FP):
          </note>
          <note>
            Herr talman! Till skillnad från Sverigedemokraterna tror alliansregeringen
            på solidaritet och europeiskt samarbete.
          </note>
          <note>
            Från första stund har vi varit tydliga med att Sverige är en
            av nettobetalarna, att vi betalar mycket och att vi var beredda
            att fortsätta betala mycket.
          </note>
          <note>
            Vi var dock inte beredda att betala orimligt mycket, så vi pressade
            tillbaka vår avgift och kämpade hårt, med starkt stöd från denna
            kammare, för mer modernisering. Därför fick vi segrar med 40 procent
            mer i stöd till kategorin för forskning med mera, och vi lyckades
            också pressa ned jordbruksstödet.
          </note>
          <note>
            Vi har givetvis också strävat och kämpat för att vi ska få ett
            starkt återflöde till det som är viktigt. Vi har slagits för gleshetskriteriet
            i budgeten, som hjälper visa delar av vårt land. Vi har också
            slagits för landsbygdsutvecklingen och sådant som vi vet ger ett
            mervärde för Sverige.
          </note>
          <note>
            Det är dock viktigt att betona solidaritet. Det är därför vi
            är del av det europeiska samarbetet, och det är därför vi ska
            utveckla det ännu mer.
          </note>
          <note>
            Uranbrytning i Sverige
          </note>
          <note type="speaker">
            Anf. 52 JONAS SJÖSTEDT (V):
          </note>
          <note>
            Herr talman! Min fråga går till näringsminister Annie Lööf och
            gäller uranbrytning.
          </note>
          <note>
            Vi blev nyligen påminda om de stora miljöriskerna med uranbrytning
            vid en gruvolycka i Talvivaara i Finland. Det var ett stort läckage
            i en nickelgruva med uranhaltig malm.
          </note>
          <note>
            I Sverige prospekteras det som bekant flitigt för att eventuellt
            kunna utvinna uran framöver, bland annat i den vackra Oviksbygden
            i Jämtland. Inom en ganska kort framtid kommer man troligen att
            skicka in en ansökan för att bryta malm, och då är det skarpt
            läge.
          </note>
          <note>
            Till min glädje läste jag att partiledaren Annie Lööf skrev i
            Östersundsposten att hon vill förbjuda uranbrytning i Sverige.
            Innebär det att näringsministern Annie Lööf håller med partiledaren
            och kommer att säga nej till uranbrytning om den frågan hamnar
            på regeringens bord, vilket den gör om inte det kommunala vetot
            används?
          </note>
          <note type="speaker">
            Anf. 53 Näringsminister ANNIE LÖÖF (C):
          </note>
          <note>
            Herr talman! Låt mig först och främst understryka att det inte
            har inkommit någon ansökan om att bryta uran. Det är också viktigt
            att komma ihåg att den berörda kommunens fullmäktige har vetorätt
            innan frågan ens kan komma på regeringens bord och prövas enligt
            miljöbalken.
          </note>
          <note>
            Regeringen kommer alltså inte att kunna ge tillstånd till utanbrytning
            om inte berörda kommuner, i detta fall i Jämtland, säger ja. När
            ansökan sedan kommer till regeringen kommer den att prövas.
          </note>
          <note>
            Som centerpartist har jag varit tydlig med att säga att jag inte
            tycker att vi ska ha uranbrytning i Sverige.
          </note>
          <note type="speaker">
            Anf. 54 JONAS SJÖSTEDT (V):
          </note>
          <note>
            Herr talman! Partiledaren Annie Lööf var mycket tydligare än
            näringsministern Annie Lööf. När du skrev i Östersundsposten var
            det ingen tvekan: Kommer denna fråga vill ni ha ett förbud.
          </note>
          <note>
            Min fråga förutsätter att kommunen inte lägger in sitt veto utan
            säger ja. Lovar du då, Annie Lööf, att ni säger nej om det blir
            en ansökan och den hamnar på regeringens bord? Då är det ni som
            äger frågan. Kan du som näringsminister säga att det inte blir
            någon uranbrytning i Oviken, att det kan man glömma?
          </note>
          <note type="speaker">
            Anf. 55 Näringsminister ANNIE LÖÖF (C):
          </note>
          <note>
            Herr talman! Jonas Sjöstedt har inte testat på att vara både
            partiledare och minister. Förhoppningsvis gör han aldrig det,
            men om han gör det kommer han att inse att man är samma person
            oavsett titel.
          </note>
          <note>
            För att en uranbrytningsansökan ska behandlas av regeringen krävs
            det att de kommuner som berörs tycker att det är okej. Använder
            lokala politiker sitt veto stoppas möjligheten att bryta uran.
            Jag förutsätter att man gör så på de orter som berörs, men kommer
            det på regeringens bord har jag varit tydlig med hur jag kommer
            att agera.
          </note>
          <note>
            Sverige och konflikten i Kongo
          </note>
          <note type="speaker">
            Anf. 56 MIKAEL OSCARSSON (KD):
          </note>
          <note>
            Herr talman! Jag vill ställa min fråga till biståndsminister
            Gunilla Carlsson och rikta blicken mot en orolig del av världen
            som inte får så mycket uppmärksamhet, nämligen Kongo.
          </note>
          <note>
            Vi var fyra riksdagsledamöter som för mindre än ett år sedan
            åkte dit. Det var skakande att se en misär där 70 procent lever
            på mindre än 1 dollar och där våldtäkt än i dag används som en
            del av krigsföringen. Vi besökte också Panzisjukhuset i östra
            Kongo som byggts upp med hjälp av svenska biståndsmedel.
          </note>
          <note>
            Det är en pågående konflikt. Under 20 år har miljontals människor
            mist livet.
          </note>
          <note>
            Vad kan Sverige genom FN och EU göra för att påverka utvecklingen
            i positiv riktning så att det kan bli fred och slut på kriget?
          </note>
          <note type="speaker">
            Anf. 57 Statsrådet GUNILLA CARLSSON (M):
          </note>
          <note>
            Herr talman! Regeringen har ett starkt engagemang i detta område
            som vi kallar Storasjöregionen. Sverige har diplomatisk närvaro
            i Uganda, Demokratiska republiken Kongo och Rwanda.
          </note>
          <note>
            Varför nämner jag detta? Jo, jag tror att vi förutom att ha ett
            starkt svenskt engagemang, inte minst genom det europeiska samarbetet,
            behöver titta på hur länderna regionalt försöker hantera det som
            är grundorsakerna till den förfärliga humanitära situationen och
            att människor ännu inte har kommit ur kriget.
          </note>
          <note>
            Det handlar om att vi måste få en långsiktig lösning genom att
            de samarbetar för att skapa fred och komma undan den förstörelse
            som sker.
          </note>
          <note>
            Vi har stoppat biståndet till Rwanda eftersom vi i en FN-undersökning
            har sett att Rwanda har begått övergrepp. Vi har sett till att
            föra samman parterna för fredssamtal i Kampala. Jag var i regionen
            i början av året för att politiskt trycka på i denna del. Nu hanteras
            det inom ramen för Afrikanska unionen och FN för att man ska komma
            till rätta med grundorsakerna till den fruktansvärda situation
            som inte minst kvinnor befinner sig i.
          </note>
          <note type="speaker">
            Anf. 58 MIKAEL OSCARSSON (KD):
          </note>
          <note>
            Herr talman! Jag tackar biståndsministern för svaret och engagemanget
            och för det som har gjorts. I nästa omgång kanske du kan berätta
            mer konkret vad som står på agendan. Jag tror att vi alla, både
            här och i omvärlden, är överens om att det är en hemsk konflikt,
            men frågan är hur vi kan komma framåt och vad vi konkret kan göra
            i fråga om påtryckningar på regimen för att förmå den att komma
            med en långsiktig lösning.
          </note>
          <note>
            Detta är på ett sätt en del av den rikaste delen av världen.
            Det finns mycket naturtillgångar och en otrolig rikedom i marken,
            men ingenting fungerar. Frågan är vad Sverige mer konkret kan
            göra i framtiden genom kontakter bilateralt och genom FN och EU
            för att stoppa detta.
          </note>
          <note type="speaker">
            Anf. 59 Statsrådet GUNILLA CARLSSON (M):
          </note>
          <note>
            Herr talman! I mitt första svar valde jag att inrikta mig på
            Rwanda och att vi måste titta på grundorsakerna till att det ser
            ut som det gör.
          </note>
          <note>
            När det gäller Demokratiska republiken Kongo måste vi naturligtvis
            ställa ökade krav på det politiska ledarskapet för att komma till
            rätta med laglösheten och bristen på rättsliga institutioner och
            statsinstitutioner i östra delen av Kongo. De har också ett ansvar
            för territoriell integritet och för att sköta sin del av relationer
            och närvaro för att kunna vara bra partner i en regional insats
            för fred och säkerhet. Man måste angripa diskrimineringen av minoriteter
            och att man inte har samarbetat. Vi måste sedan se till att fortsätta
            med vårt humanitära stöd och hjälpa till för dagen för att lindra
            nöden och döden. Vi måste också se till att vi långsiktigt ställer
            resurser och kompetens till förfogande för att bygga rättsstatskapacitet
            och stärka civilsamhället och se till att det blir ansvarsfulla
            investeringar, företagande och nya jobb i den här rika delen av
            världen som just nu inte har sin fulla potential, vilket framför
            allt drabbar kvinnor och barn.
          </note>
          <note>
            Arbetsmarknaden för nyanlända
          </note>
          <note type="speaker">
            Anf. 60 JOHAN ANDERSSON (S):
          </note>
          <note>
            Herr talman! Min fråga går till integrationsminister Erik Ullenhag.
          </note>
          <note>
            Nu är det drygt två år sedan etableringsreformen infördes här
            i landet. Ett av skälen till etableringsreformen var att fler
            nyanlända skulle komma ut på arbetsmarknaden.
          </note>
          <note>
            Den senaste statistiken från Arbetsförmedlingen visar att det
            i dagsläget är drygt 155 000 utrikesfödda som är arbetslösa eller
            i program. Det är en ökning med 15 000 sedan föregående år. Vi
            vet att de utrikesfödda har en särskilt bekymmersam situation
            på arbetsmarknaden. Man kan dess värre också se att de åtgärder
            som regeringen hittills har föreslagit för att få ut fler i reguljära
            arbeten inte räcker till.
          </note>
          <note>
            Är regeringen beredd att föreslå ytterligare åtgärder framöver
            för att stimulera så att fler kommer ut på arbetsmarknaden?
          </note>
          <note type="speaker">
            Anf. 61 Statsrådet ERIK ULLENHAG (FP):
          </note>
          <note>
            Herr talman! Jag tackar för frågan. Är vi beredda att vidta fler
            åtgärder? Ja, det är vi. Detta är ett område som vi reformerar
            eftersom det är en av våra viktigaste samhällsutmaningar. Hur
            ser vi till att ta till vara den kraft som finns i människor som
            har flytt eller invandrat till vårt land?
          </note>
          <note>
            I dag är situationen på arbetsmarknaden sådan att var sjätte
            person som gick till jobbet i morse är född i ett annat land var
            fjärde tandläkare, var tredje läkare. Det har aldrig någonsin
            varit så många födda i andra länder som går till jobbet. Det spelar
            oerhört stor roll för svensk välfärd. Som frågeställaren påpekar
            finns det människor som inte har kommit in på arbetsmarknaden.
          </note>
          <note>
            En fråga är hur vi möter de nya som kommer hit. Vi möter med
            praktikplatser. Vi har sett till att de nu möter Arbetsförmedlingen
            i stället för kommunernas socialtjänst. Vi kommer att fortsätta
            att reformera hur vi möter nyanlända.
          </note>
          <note>
            En annan fråga är hur vi möter dem som har fastnat i ett utanförskap.
            Där kommer vi att fortsätta att reformera politiken. Detta är
            vår stora samhällsutmaning.
          </note>
          <note type="speaker">
            Anf. 62 JOHAN ANDERSSON (S):
          </note>
          <note>
            Herr talman! Tack för svaret. Mycket av dagens arbetsmarknadspolitik
            är riktad till det privata näringslivet, och det är väl bra. Men
            det finns en sektor som kommer att ha gigantiska rekryteringsbekymmer
            framöver, nämligen den offentliga sektorn. Där kommer det att
            vara brist på vårdpersonal, barnskötare, kvalificerad administrativ
            personal med mera.
          </note>
          <note>
            Min följdfråga till integrationsministern är: Vilka åtgärder
            ser ministern som möjliga att genomföra för att bättre kunna matcha
            den här kategorin medborgare på den svenska arbetsmarknaden?
          </note>
          <note type="speaker">
            Anf. 63 Statsrådet ERIK ULLENHAG (FP):
          </note>
          <note>
            Herr talman! En fråga som vi har aviserat och som vi tittar på
            är hur vi organiserar svenskundervisningen för invandrare och
            hur vi kopplar den närmare arbetsmarknaden.
          </note>
          <note>
            Vi kan titta på hur integrationen har fungerat. Grundproblematiken
            har varit att vi inte har sett människor som kommer till vårt
            land som potentiella arbetstagare utan snarare som bidragstagare.
            Det har skapat en omhändertagandementalitet som har varit ett
            stort problem.
          </note>
          <note>
            Svenskundervisningen för invandrare är i dag på sina håll mycket
            bra kopplad till arbetsmarknaden, men inte tillräckligt. Jag ser
            framför mig en verklighet som innebär att om någon har en dröm
            eller idé om att arbeta som undersköterska ska vi anpassa svenskundervisningen
            och kombinera den med yrkessvenska och praktik. Redan i den här
            budgeten har vi förslag på 6 000 praktikplatser för nyanlända.
            Vi inför praktiskt basår för dem som har låg utbildning.
          </note>
          <note>
            Vi kommer att behöva göra mer, men den stora reformen som jag
            ser framför mig under kommande år är att klara av att skapa en
            svenskundervisning som är mer anpassad efter individen och mer
            kopplad till en arbetsplats. Då tror jag, precis som frågeställaren,
            att den offentliga sektorns personalförsörjning är en av nycklarna
            att titta på.
          </note>
          <note>
            Nedläggning av lärarutbildningen i Härnösand
          </note>
          <note type="speaker">
            Anf. 64 JASENKO OMANOVIC (S):
          </note>
          <note>
            Herr talman! Jag har en fråga till näringsminister Annie Lööf.
          </note>
          <note>
            På måndag har Mittuniversitetets styrelse att ta ställning till
            en radikal förändring i sin organisation. Förslaget är att lägga
            ned Campus Härnösand. I Härnösand har man utbildat lärare i 170
            år. Tillsammans med den distansutbildning som finns inom lärarutbildningen
            är det en profilfråga för Mittuniversitetet och det är en stor
            utbildning på campus.
          </note>
          <note>
            Lärare är ett bristyrke i Sverige. Vi har 400 000 arbetslösa,
            och vi har 85 000 arbetslösa ungdomar. Nu skär regeringen ned
            med 20 000 utbildningsplatser på två år.
          </note>
          <note>
            Vad kommer ministern att göra för att förhindra en nedläggning
            av Campus Härnösand?
          </note>
          <note type="speaker">
            Anf. 65 Näringsminister ANNIE LÖÖF (C):
          </note>
          <note>
            Herr talman! Det här är en fråga som är ställd till Jan Björklund
            som utbildningsminister, men eftersom jag representerar hela regeringen
            svarar jag naturligtvis på frågan.
          </note>
          <note>
            Mitt engagemang för Mittuniversitetet är stort. Mitt eget parti
            har haft ett enormt engagemang i detta och mina föregångare har
            varit viktiga för utvecklingen. I den proposition som lades fram
            för ett par år sedan när universitetet bildades pekade man ut
            tre noder med Härnösand, Sundsvall och Östersund. Från mitt eget
            partis horisont regionalt hade man gärna sett att Härnösand skulle
            utvecklas som studieort.
          </note>
          <note>
            Det här är ett beslut som universitetets styrelse eventuellt
            kommer att fatta nästa vecka, om jag har förstått rätt. Jag har
            varit i kontakt såväl med styrelsen som med de aktiva centerpartisterna
            i Västernorrland.
          </note>
          <note type="speaker">
            Anf. 66 JASENKO OMANOVIC (S):
          </note>
          <note>
            Herr talman! Torbjörn Fälldin, före detta statsminister, samt
            jag och 2 500 andra har demonstrerat mot beslutet. Det här är
            ett beslut som påverkar regionen och utbildningsmöjligheterna
            i regionen. Det påverkar småföretagare i regionen. Det är mycket
            olyckligt om styrelsen nu fattar detta beslut.
          </note>
          <note>
            Därför är det viktigt att nu inse att regeringens besparing som
            innebär en minskning med 20 000 högskoleplatser under två år är
            fel väg att gå. 2 500 har demonstrerat mot detta. En före detta
            centerpartistisk statsminister och den före detta socialdemokratiska
            statsministern Göran Persson med flera säger att detta är fel.
          </note>
          <note>
            Vad tänker ministern göra åt detta?
          </note>
          <note type="speaker">
            Anf. 67 Näringsminister ANNIE LÖÖF (C):
          </note>
          <note>
            Herr talman! För mig är det en självklarhet att vi ska ha högskolor
            och universitet över hela landet. De är i mångt och mycket tillväxtmotorer
            men skapar också möjligheter för människor att utbilda sig på
            högre nivå runt om i landet oavsett var man bor.
          </note>
          <note>
            Jag välkomnar det engagemang som har väckts. Jag tycker att det
            är synd att man väljer att lägga ned. Men det är till syvende
            och sist ett beslut som styrelsen har att fatta.
          </note>
          <note>
            Det är också viktigt att hålla sig till fakta. Regeringen har
            tillfört 18 000 fler utbildningsplatser under detta år och inte
            skurit ned. Den satsning som har gjorts under tidigare år var
            en tillfällig satsning under en djup lågkonjunktur, och vi har
            valt att förlänga satsningen och tillföra 18 000 fler platser
            under 2013. Det är viktigt för att vi ska få mer utbildning och
            en högre utbildning i hela landet.
          </note>
          <note>
            Dessutom har Härnösand fått ökade infrastrukturmöjligheter för
            en bättre pendling, vilket jag hoppas kan vara en del i framtiden.
          </note>
          <note>
            Snabblån och skuldsättning
          </note>
          <note type="speaker">
            Anf. 68 JESSIKA VILHELMSSON (M):
          </note>
          <note>
            Herr talman! Min fråga går till statsrådet Birgitta Ohlsson.
          </note>
          <note>
            För två veckor sedan kom det statistik från Kronofogdemyndigheten
            som visade att antalet obetalda snabblån har ökat drastiskt under
            2012 jämfört med 2011. Bakom dessa siffror finns det förstås många
            människor som riskerar att hamna i en skuldfälla.
          </note>
          <note>
            Konsumentministern skrev tillsammans med Beatrice Ask och Peter
            Norman en debattartikel som handlade om olika insatser för att
            skydda konsumenter mot oseriösa aktörer. Bland annat föreslogs
            att snabblåneföretagen ska bli tillståndspliktiga och att Finansinspektionen
            ska få tillgång till sanktioner och utföra tillsyn. Det är mycket
            bra.
          </note>
          <note>
            Jag undrar vad vi mer kan göra för att få stopp på skuldsättningen
            i ett tidigt skede. Min fråga till statsrådet är därför: Hur kan
            man arbeta förebyggande för att undvika att människor hamnar i
            skuldfällan?
          </note>
          <note type="speaker">
            Anf. 69 Statsrådet BIRGITTA OHLSSON (FP):
          </note>
          <note>
            Herr talman! Precis som Jessika Vilhelmsson beskriver ser vi
            en lavinartad ökning av snabblånen. Men de är givetvis symtom
            på någonting annat, nämligen ett samhälle där alltför många lever
            med alltför små marginaler, och där sparandet verkligen behöver
            upprättas igen. Vi ser också att under den tid då varslen har
            blivit fler har antalet obetalda snabblån hos kronofogden ökat
            med 62 procent sedan 2011. Detta tar vi alltså på största allvar.
          </note>
          <note>
            När vi diskuterar snabblånen måste vi också tala om överskuldsättning.
            Redan den 1 oktober i höst kommer Anna Hedborgs utredning, som
            jag har tillsatt, om hur vi ska få fram tydliga åtgärder. Vi ska
            kartlägga inte minst hur sårbara grupper drabbas av överskuldsättningen
            i samhället.
          </note>
          <note>
            Samma dag, den 1 oktober 2013, kommer Beatrice Ask att lägga
            fram mer konkreta förslag om hur vi kan gå vidare när det gäller
            att ändra lagar på denna front. Vi tar alltså detta otroligt seriöst.
          </note>
          <note>
            Utspelet mot snabblånen är bara en av många åtgärder som måste
            vidtas.
          </note>
          <note type="speaker">
            Anf. 70 JESSIKA VILHELMSSON (M):
          </note>
          <note>
            Herr talman! Jag tackar för svaret. Ser ministern också någon
            annan möjlighet när det gäller hur man kan upplysa och informera
            om vad som kan hända om människor hamnar i skuldfällan? Jag tror
            att det finns rätt många människor som man kan hjälpa redan på
            det sättet. Kan man till exempel i skolan ge mer kunskap och information?
            Finns det fler saker att göra på det området?
          </note>
          <note type="speaker">
            Anf. 71 Statsrådet BIRGITTA OHLSSON (FP):
          </note>
          <note>
            Herr talman! Konsumentverket jobbar redan i dag med det som heter
            Ung konsument. Där försöker man uppmuntra sin egen personal, men
            även de personer i kommunerna som jobbar med att upplysa om konsumentfrågor,
            att nå unga. Där är skolan viktig. Det lyfts fram i skolan och
            läroplanen att det ska bli mer konsumentrelaterade frågor i relevanta
            ämnen som matematik och samhällskunskap för att man verkligen
            ska synliggöra och försöka fylla de kunskapsluckor som finns hos
            många unga, eftersom det är framför allt unga som drabbas av just
            snabblåneföretagen.
          </note>
          <note>
            Jag kan också konstatera att dagen efter att jag, Beatrice Ask
            och Peter Norman gjorde vårt utspel beslöt snabblåneföretagen
            själva att de skulle börja sanera branschen och starta en förening
            där bara seriösa aktörer ska få vara med. Det är bra att marknaden
            reagerar, och den kanske borde ha reagerat ännu tidigare.
          </note>
          <note>
            I höst kommer Sverige att vara värd för en stor nordisk konferens
            som handlar om överskuldsättning. Detta är inte bara ett svenskt
            problem, utan vi måste också lära av våra grannländer hur man
            göra förbättringar.
          </note>
          <note>
            Infrastrukturen kring hamnen i Luleå
          </note>
          <note type="speaker">
            Anf. 72 KARIN ÅSTRÖM (S):
          </note>
          <note>
            Herr talman! Luleå Hamn är en av Sveriges fem största. Därifrån
            utskeppas stora mängder järnmalm, stora mängder stål och många
            produkter, särskilt från basnäringen men även från hela näringslivet
            uppe i norr.
          </note>
          <note>
            Infrastrukturen runt hamnen behöver uppgraderas utifrån den stora
            tillväxten uppe i norr. En utredning är på väg att påbörjas. Finansieringen
            är löst på så sätt att näringen, kommunen, Sjöfartsverket, Trafikverket
            och EU-kommissionens så kallade TEN-T-projekt är med på banan.
            Det enda som nu krävs för att detta EU-finansierade projektet
            ska komma i gång är ett ja från regeringen till EU-kommissionen.
            Det börjar bli bråttom för att få i gång utredningen.
          </note>
          <note>
            Jag vill ställa en fråga till statsrådet Elmsäter-Svärd. Vad
            blir statsrådets besked: ja eller nej till EU-kommissionen?
          </note>
          <note type="speaker">
            Anf. 73 Statsrådet CATHARINA ELMSÄTER-SVÄRD (M):
          </note>
          <note>
            Herr talman! Tack för frågan som i allra högsta grad är aktuell.
            Jag känner väl till att det pågår ett stort arbete och har gjort
            det under en längre tid, inte minst samarbetet med LKAB och Trafikverket.
            Det ska även muddras i farleden.
          </note>
          <note>
            Däremot får jag nog göra Karin Åström lite besviken eftersom
            jag inte kan svara vare sig ja eller nej i dag. Vi har tid på
            oss fram till den 28 februari, om jag inte missminner mig. Vi
            håller på att hantera alla de ansökningar som har kommit in. Därför
            vill jag inte föregå detta, utan vi kommer att lämna ett svar.
          </note>
          <note type="speaker">
            Anf. 74 KARIN ÅSTRÖM (S):
          </note>
          <note>
            Herr talman! Som statsrådet är mycket väl medveten om är det
            en enorm tillväxt uppe i länet, och man ska föra ut en enorm mängd
            järnmalm och kopparmalm i framtiden när man startar upp en gruva
            utanför Älvsbyn. Det finns alltså mängder av produkter som måste
            föras ut från denna hamn. Det är därför bekymmersamt att statsrådet
            inte kan sätta ned foten redan i dag och ange en viljeinriktning.
          </note>
          <note>
            Enligt uppgift har statsrådet ställt som krav att näringen, kommunen
            och universitetet alltså flera ska vara med och finansiera detta.
            Det har man löst nu. Då är det väl rimligt att statsrådets besked
            redan nu kunde vara ett ja.
          </note>
          <note type="speaker">
            Anf. 75 Statsrådet CATHARINA ELMSÄTER-SVÄRD (M):
          </note>
          <note>
            Herr talman! Jag har själv varit i hamnen och i områdena runt
            omkring. Jag har också varit i fler hamnar. Men vi har också kopplat
            detta till hela stråkperspektivet för hela basnäringen som finns
            där. När vi har tittat på gruvnäringen som sådan är det alltifrån
            Malmbanan och kopplingar ut även till Narviks hamn. Vi har också
            tittat på den svenska sidan, och jag är väl medveten om detta.
          </note>
          <note>
            Men det görs också en ansökan på det sätt som det ska göras.
            Vi måste hantera den i samma ordning som alla andra som nu kommer
            in. Jag kommer att ha full respekt för denna ansökan precis som
            alla andra ansökningar och lämna besked i första hand till den
            som har lämnat in ansökan.
          </note>
          <note>
            Jag är väl medveten om situationen, och jag är också rätt klar
            över vad man så här långt har kommit fram till. Då skulle jag
            snarare kunna säga till Karin Åström att jag ser mycket positivt
            på att så många ändå har gått ihop för någonting som också är
            viktigt.
          </note>
          <note>
            Ursprungsmärkning av livsmedel
          </note>
          <note type="speaker">
            Anf. 76 KEW NORDQVIST (MP):
          </note>
          <note>
            Herr talman! Jag har en fråga till konsumentminister Birgitta
            Ohlsson.
          </note>
          <note>
            För ganska precis två år sedan stod jag här i kammaren och frågade
            landsbygdsminister Erlandsson om ursprungsmärkning av livsmedel.
            Vi hade då, som kanske många minns, den tyska dioxinskandalen
            med misstänkt kontaminerat griskött. Svaret jag då fick handlade
            om frivillig märkning.
          </note>
          <note>
            Nu har vi en upprörd debatt om nötkött som har visat sig vara,
            åtminstone delvis, hästkött.
          </note>
          <note>
            Min upprördhet rör inte så mycket hästkött som att konsumenten
            har blivit vilseförd. För att konsumenten ska kunna göra ett medvetet
            val krävs att denne får information. En adekvat märkning av innehållets
            ursprung är en sådan information.
          </note>
          <note>
            Min fråga är: I vilka avseenden har regeringen agerat i frågan
            om ursprungsmärkning de senaste två åren eller, enklare uttryckt,
            vad har regeringen gjort?
          </note>
          <note type="speaker">
            Anf. 77 Statsrådet BIRGITTA OHLSSON (FP):
          </note>
          <note>
            Herr talman! Frågan i sig ligger på landsbygdsminister Eskil
            Erlandsson. Men det är självklart att den hästköttskandal som
            nu har briserat och upprört hela Europa kommer att påverka den
            debatt som vi har just nu. Det handlar inte bara om Sverige utan
            också om resten av Europa.
          </note>
          <note>
            Det är väl självklart att människor tydligt ska få veta vad de
            äter. Där finns det inte några stängda dörrar till den debatt
            som pågår i EU just nu.
          </note>
          <note>
            Livsmedelsverket ska starta provtagning av köttprodukter i butik
            det har vi inte minst informerats om via medierna och kontrollera
            om de innehåller hästkött.
          </note>
          <note>
            I går var det ett viktigt möte i Bryssel där Eskil Erlandsson
            var med. Det är viktigt att komma ihåg, och det lyfte kommissionen
            fram på mötet, att det inte handlar om brister i lagstiftningen
            utan om att man bryter mot det regelverk som finns i dag. Det
            måste bli kännbara straff för de aktörer som har gjort det.
          </note>
          <note>
            Vad man kort lyfte fram på mötet i går handlar dels om att göra
            dna-tester av livsmedel för att se om de innehåller hästkött eller
            inte, dels om att Europol ska försöka hjälpa länder att samordna
            det här. Man kan tycka att EU:s korruptionsmyndighet Olaf borde
            göra det, men de har inte mandat för just det. Men det här handlar
            om bedrägeri och om brott mot lagar och regler.
          </note>
          <note>
            Debatten om ursprungsmärkning kommer att fortsätta.
          </note>
          <note type="speaker">
            Anf. 78 KEW NORDQVIST (MP):
          </note>
          <note>
            Herr talman! Jag har en kort följdfråga. Kommer restauranger
            att omfattas av översynen?
          </note>
          <note type="speaker">
            Anf. 79 Statsrådet BIRGITTA OHLSSON (FP):
          </note>
          <note>
            Herr talman! Det som EU gör nu har stark koppling till skandalen
            just nu. Då hamnar koncentrationen på butik. Det är där som huvudfokus
            har varit. Man gör dna-tester på livsmedel, men det kan vara bredare
            än så. Jag utesluter inte att man testar helt andra faktorer.
            Där får jag återkomma med ett mer konkret svar. Jag är inte så
            insatt i detaljerna.
          </note>
          <note>
            Biståndet till miljö- och klimatfonderna
          </note>
          <note type="speaker">
            Anf. 80 JENS HOLM (V):
          </note>
          <note>
            Herr talman! Jag har en fråga till biståndsminister Gunilla Carlsson.
          </note>
          <note>
            De multilaterala klimat- och miljöfonderna finns till för att
            hjälpa de fattigaste länderna att minska sina utsläpp och skydda
            sig mot ett förändrat klimat.
          </note>
          <note>
            Jag bad riksdagens utredningstjänst titta på hur mycket pengar
            regeringen har betalat ut till klimatfonderna. År 2010 betalade
            regeringen ut 755 miljoner kronor i stöd till dessa fonder, året
            efter, 2011, ungefär lika mycket. Men 2012 drog man kraftigt ned
            biståndet till de multilaterala miljö- och klimatfonderna. Och
            för i år har man bara budgeterat 500 miljoner kronor, alltså en
            nedskärning med ungefär 34 procent, till de globala miljö- och
            klimatfonderna.
          </note>
          <note>
            Jag vill fråga ministern om inte de allra fattigaste förtjänar
            högre anslag från den svenska regeringen än så här.
          </note>
          <note type="speaker">
            Anf. 81 Statsrådet GUNILLA CARLSSON (M):
          </note>
          <note>
            Herr talman! De allra fattigaste förtjänar att vi hjälper dem
            att själva ta sig ur fattigdomen. De efterfrågar framför allt
            möjligheter att få arbete, utbildning, god hälsa och naturligtvis
            också bra klimat och miljö.
          </note>
          <note>
            Det vi gör i det svenska biståndet är att nu se till att upprätthålla
            en god och trovärdig nivå i ett ambitiöst och effektivt bistånd
            som ska nå ut till de allra fattigaste och framför allt att se
            till att vi uppfyller millenniemålen. Därför har vi valt att lägga
            de reformutrymmen som har funnits på att dels förbättra mödrahälsa
            och barnhälsa, dels se till att vi har pengar för vatten- och
            klimatinvesteringar. Vi har tillfört extra pengar till klimatet
            även för i år i budgeten.
          </note>
          <note type="speaker">
            Anf. 82 JENS HOLM (V):
          </note>
          <note>
            Herr talman! Gunilla Carlsson säger själv till tidningen Svenska
            Dagbladet den 29 januari i år: Vi går ned till en mindre nivå,
            absolut. Och det handlar om en mindre nivå till fonder som anpassningsfonden,
            den gröna miljöfaciliteten och miljöfonder inom Världsbankens
            regi.
          </note>
          <note>
            Jag tycker att det är allvarligt att vi när det gäller de fattiga
            länder som drabbas av våra utsläpp inte kan ha den integriteten
            och ambitionsnivån att vi finansierar de globala fonder som finns
            till för att hjälpa de fattigaste länderna att hantera effekterna
            av våra utsläpp.
          </note>
          <note>
            Menar biståndsministern att den svenska regeringen verkligen
            inte ska ha en högre ambitionsnivå än den som ligger fast nu för
            de globala miljö- och klimatfonderna?
          </note>
          <note type="speaker">
            Anf. 83 Statsrådet GUNILLA CARLSSON (M):
          </note>
          <note>
            Herr talman! Jens Holm vet om att Sverige har varit ett av de
            absolut främsta länderna när det gäller att se till att få in
            snabbstartspengar i det här systemet. Sverige har stått för 11
            procent av EU:s snabbstartsfinansiering för att tidigt få in klimat-
            och miljöutmaningarna i biståndet under det arbete som bland annat
            jag ledde internationellt. Därför gjorde vi en fyraårig satsning,
            en uttalad satsning med i botten 2 miljarder per år för klimat-
            och miljöinvesteringar i biståndet, och toppade det med ytterligare
            2 miljarder under en uttalad tid därför att vi ville ha en snabbstartsfinansiering.
            Detta kan inte bara ligga på Sverige.
          </note>
          <note>
            Det är också viktigt att fråga vad biståndet ska finansiera.
            Nu talar en miljöpolitiker här och säger att biståndet ska gå
            till klimat- och miljöinvesteringar. Jag säger att biståndet ska
            syfta till att minska fattigdomen i världen och undanröja risker
            som gör att människor inte själva kan ta sig ur fattigdom. Det
            handlar om att skapa möjligheter för det. I det ingår naturligtvis
            att inte förstöra klimat och miljö. Men det är minst lika viktigt
            att investera i människors hälsa, utbildning och annat. Jag vill
            inte att det ena ska ske på bekostnad av det andra, utan vi har
            en väl avvägd mix av detta i alliansregeringens politik.
          </note>
          <note>
            Antalet studieplatser på komvux
          </note>
          <note type="speaker">
            Anf. 84 CECILIA DALMAN EEK (S):
          </note>
          <note>
            Herr talman! Jag har en fråga till näringsminister Annie Lööf.
          </note>
          <note>
            Det råder massarbetslöshet i Sverige. I ett sådant läge är en
            viktig näringspolitisk åtgärd att se till att det finns god kompetens
            hos de människor som tar möjligheten att plugga vidare. En förutsättning
            för att öka sin kompetens kan vara att plugga på komvux. Men människors
            möjlighet att göra det har under alliansregeringens tid minskat
            allvarligt. Oroväckande siffror från Skolverket visar att platserna
            i komvux har minskat hela tiden ända sedan 2006. Trots alla vackra
            ord om det livslånga lärandet har inte detta ändrats.
          </note>
          <note>
            Jag skulle därför vilja veta vilket ansvar regeringen och näringsministern
            tar för det livslånga lärandet när det gäller möjligheten att
            plugga vidare på komvux.
          </note>
          <note type="speaker">
            Anf. 85 Näringsminister ANNIE LÖÖF (C):
          </note>
          <note>
            Herr talman! Jag följer de varsel som sker runt om i hela landet.
            Jag besöker företag. Men framför allt besöker jag de anställda
            som drabbats av varsel, och det är ett tufft slag mot dem och
            deras barn och kanske möjligheten att betala räkningarna då varslen
            löper ut i uppsägning.
          </note>
          <note>
            Regeringen behöver därför ha en palett av olika åtgärder. Arbetsmarknadsutbildning
            är en åtgärd, en annan är den kommunala vuxenutbildningen, som
            frågeställaren säger. Och man hör på namnet att det är ett delat
            ansvar mellan stat och kommun. En tredje åtgärd är att satsa på
            den reguljära utbildningen. En fjärde åtgärd, som är minst lika
            viktig, är att se till att varslen inte sker, att ha konkurrenskraftiga
            skatter och villkor för de svenska företagen så att detta inte
            händer.
          </note>
          <note>
            Som näringsminister tycker jag att det är förvånande att Socialdemokraterna
            i tider av oro väljer att lägga på 30 miljarder i ökade kostnader
            för de svenska företagen. Det minskar inte varslen.
          </note>
          <note type="speaker">
            Anf. 86 CECILIA DALMAN EEK (S):
          </note>
          <note>
            Herr talman! Jag kanske kan förstå att kommunerna minskar antalet
            platser, därför att arbetslösheten innebär ökade kostnader för
            dem. Men det är någonting som man ändå måste ta ansvar för, och
            det har inte skett.
          </note>
          <note>
            Omräknat till heltidsstuderande har antalet platser på komvux
            minskat från 100 000 till 88 000 under den här perioden. Det är
            alldeles uppenbart att det inte håller. Och det här är siffror
            från Skolverket, regeringens egen myndighet.
          </note>
          <note>
            Jag måste fråga igen vilket ansvar regeringen tar för att öka
            antalet platser på komvux.
          </note>
          <note type="speaker">
            Anf. 87 Näringsminister ANNIE LÖÖF (C):
          </note>
          <note>
            Herr talman! Regeringen tar ett väldigt stort ansvar. Förutom
            på komvux lägger vi mer pengar på till exempel lärlingsvux och
            yrkesvux en palett av olika delar i vuxenutbildningen. Bara för
            det kommande året lägger vi pengar på ytterligare 18 000 utbildningsplatser.
            Vi gör det därför att vi ser att det är tufft och för att människor
            ska ha möjligheten att skola om sig.
          </note>
          <note>
            Jämför man stapeln vad Socialdemokraterna har satsat före 2006
            med stapeln vad regeringen har satsat sedan 2006 och fram till
            nu ser man att det är en stor skillnad. Den här regeringen gör
            satsningar på just det som behövs i dessa tider: sänkta kostnader
            för att anställa och ha kvar jobben men också utbildningsinsatser
            om olyckan är framme och jobbet förloras. Det tycker vi är viktigt.
          </note>
          <note type="speaker">
            Anf. 88 TREDJE VICE TALMANNEN:
          </note>
          <note>
            Därmed är dagens frågestund avslutad. Vi tackar de närvarande
            statsråden.
          </note>
          <note>
            8 § Svar på interpellation 2012/13:199 om hästnäringen i Boden
          </note>
          <note type="speaker">
            Anf. 89 Landsbygdsminister ESKIL ERLANDSSON (C):
          </note>
          <note>
            Herr talman! Maria Stenberg har frågat näringsministern på vilket
            sätt statsrådet och regeringen avser att stödja uppbyggnaden av
            ett nordligt hästcentrum i Boden.
          </note>
          <note>
            Arbetet inom regeringen är så fördelat att det är jag som ska
            svara på interpellationen.
          </note>
          <note>
            Först och främst vill jag säga att hästverksamheter och hästföretag
            är en viktig del av landsbygdens och regionernas utveckling i
            Sverige, inte minst i de norra delarna av landet. Hästen har en
            stor social, kulturell och ekonomisk betydelse i samhället, precis
            som Maria Stenberg påpekar. Uppskattningsvis har en tredjedel
            av den svenska befolkningen kontakt med hästar och olika verksamheter
            relaterade till hästar. Hästnäringen är också en samhällsekonomisk
            resurs, och sektorn omsätter i storleksordningen 2030 miljarder
            kronor om året. Det är betydelsefullt för Sverige att sektorn
            har goda förutsättningar att utvecklas. Därför ser jag med glädje
            att satsningar och initiativ kommer i gång runt om i landet.
          </note>
          <note>
            Regeringen arbetar för att skapa förutsättningar för fler jobb
            och växande företag i Sverige i alla delar av landet, i städer
            och på landsbygden. Det finns flera program och insatser för att
            främja företagande och utveckling. Inom mitt område är landsbygdsprogrammet
            ett viktigt och omfattande verktyg som innehåller åtgärder för
            att främja konkurrenskraft, tillväxt och utveckling på landsbygden,
            bland annat för hästföretag. Ett annat exempel är strukturfondsprogrammen
            för regional konkurrenskraft och sysselsättning. Strukturfondsprogrammen
            omfattar resurser som främjar tillväxt och utveckling i alla delar
            av Sverige med extra tilldelning av medel till de nordligaste
            länen.
          </note>
          <note>
            Det ska vara roligt, enkelt och lönsamt att driva företag i Sverige.
            Att driva företag ska vara lika självklart som att vara anställd.
            Vi arbetar aktivt med att främja ett dynamiskt och innovativt
            näringsliv genom att utforma spelregler och ramvillkor så att
            start och utveckling av företag främjas.
          </note>
          <note>
            Särskilda insatser för hästföretagen har också genomförts. Jordbruksverket
            fick under fem års tid, 20062010, 6 miljoner kronor per år för
            att främja ett livskraftigt hästföretagande. Prioriterade områden
            inom satsningen var till exempel turistverksamhet inom hästsektorn,
            arbetsmiljöarbete, företagsutveckling och regionala former för
            samarbete. Landsbygdsdepartementet har sedan 2004 en samarbetsgrupp
            inom hästområdet med deltagare från ett tjugotal organisationer
            och myndigheter. Gruppens senaste möte hade temat Hästen i samhället,
            med frågor med koppling till bland annat kommunal planering och
            hästnära boende på dagordningen.
          </note>
          <note>
            Jag välkomnar initiativ som bidrar till att stärka hästsektorn
            och landsbygdens utveckling. Regeringen erbjuder, som jag har
            beskrivit, flera olika insatser som främjar företagandet och näringslivet
            runt om i landet. Däremot kan jag som statsråd inte kommentera
            enskilda ärenden eller satsningar.
          </note>
          <note type="speaker">
            Anf. 90 MARIA STENBERG (S):
          </note>
          <note>
            Herr talman! Jag tackar landsbygdsminister Erlandsson för svaret,
            även om det hade varit intressant att få debattera hästnäringen
            i Boden med näringsminister Lööf utifrån perspektivet företagandets
            förutsättningar inom hästnäringen. Men jag ser fram emot denna
            debatt också.
          </note>
          <note>
            Nåväl man kan konstatera att Bodens kommun är intressant ur flera
            perspektiv. Men kommunen kanske inte är mest känd för sina hästar,
            utan det är nog Bodens garnison som dyker upp när man tänker på
            Boden. Jag tror att man tänker: Just det, Boden är ju en gammal
            anrik försvarsstad.
          </note>
          <note>
            Faktum är att Boden är den kommun i Norrbotten som har flest
            hästar räknat per invånare. Det har säkert att göra med att Peabtravet
            finns där. Det är Sveriges nordligaste travbana, och där hålls
            ett 30-tal tävlingar per år. Jag har även sett en siffra som berättar
            att det finns ungefär 2 500 norrbottensägda travhästar. Av dem
            är ca 300 tränade av så kallade proffstränare. Det är inte fy
            skam för en nordlig travbana som ligger långt uppe i norra delen
            av Sverige! Runt omkring Boden finns det också ett stort antal
            travhästar som är tränade av amatörer. Det hänger naturligtvis
            ihop med Peabtravet.
          </note>
          <note>
            Hästnäringen är intressant ur flera perspektiv. När man tänker
            på hästar tänker man säkert på alla dessa ridskolor som finns
            runt om i Sverige. I Norrbotten finns en ridskola i varenda kommun.
            Ridklubbarna tar ett stort ansvar för de, framför allt unga, flickor
            som har en dröm om en häst. De gör ett fantastiskt socialt arbete
            i och med att de tar hand om unga flickor som tillbringar många
            timmar i ridstallen. Jag tror att det sammantaget finns ungefär
            1 000 ridhästar i Norrbotten. Det finns ungefär 14 000 hästar
            i Norrbotten och Västerbotten för att titta på de två nordligaste
            länen. Hästar är alltså en viktig del av Norrbotten, och de är
            det naturligtvis för Boden.
          </note>
          <note>
            Bodens kommun har varit en framsynt kommun. Man har försökt ta
            ett helhetsgrepp. Det är detta min interpellation handlar om:
            ett samlat grepp om hästnäringen i Boden. Man försöker nu bygga
            upp ett nordligt hästcentrum där man har den friska hästen i fokus.
            Min interpellation kan därför vara intressant i och med de senaste
            dagarnas debatter, som handlar om hästar och hästkött.
          </note>
          <note>
            Detta säger i alla fall en hel del om att Bodens kommun har satt
            den friska hästen i centrum och därmed också vill skapa ett centrum
            där det ska finnas en duktig kader med veterinärer som kan ta
            sig an de hästar som har skador. Även om vi vill att hästar ska
            vara friska djur så är inte alla hästar friska. När man håller
            på med hästar i norra delen av Sverige innebär det att man får
            långa transporter när det gäller skador. Därför är det så viktigt
            att man kan skapa ett nordligt hästcentrum i Boden.
          </note>
          <note>
            Hästcentrumet är intressant på flera sätt. För två dagar sedan,
            tror jag att det var, arrangerades ett seminarium som handlade
            om nyföretagande: Våga satsa på din dröm! Seminariet hölls i den
            byggnad där det handlar om hästcentrumet i Boden. Man försöker
            uppmuntra framför allt kvinnligt företagande när det gäller det
            som finns runt hästar.
          </note>
          <note>
            Jag kan bli lite bekymrad, eller jag skulle åtminstone vilja
            att jordbruksministern utvecklar varför han i sitt svar till mig
            så tydligt säger att han inte vill kommentera enskilda satsningar
            som ett nordligt hästcentrum i Boden.
          </note>
          <note type="speaker">
            Anf. 91 JOHAN ANDERSSON (S):
          </note>
          <note>
            Herr talman! Jag skulle vilja säga några ord om hästnäringen.
            Jag kommer från Östergötland, och jag vet att landsbygdsministern
            ska åka till Vreta Kluster framöver och träffa vårt regionala
            utvecklingscenter när det gäller landsbygdsutveckling och annat.
          </note>
          <note>
            I Östergötland har vi börjat med ett nätverk för hästnäringen
            i allra högsta grad. Vi hade en uppstartskonferens härförleden
            med flera aktörer, bland andra företrädare för ministerns eget
            departement som berättade om hur man jobbar i arbetsgruppen. Jag
            tycker att det känns ganska lovande. Jag var själv med på konferensen
            och fick en redovisning av detta.
          </note>
          <note>
            Jag tror inte att man ska underskatta hästnäringen. Det är en
            växande sektor. Maria Stenberg uttryckte mycket bra hur utvecklingen
            ser ut där. Ministern kommenterade detta med boende och hästar.
            Det ska säkert inte underskattas. Man vill gärna ha hästen uppstallad
            i närheten av ett boende. I dag ligger ridskolorna ofta ganska
            ocentralt i våra städer. Jag tror att man bör fundera på den utvecklingen
            i framtiden.
          </note>
          <note>
            I Östergötland blev vi ganska överraskade av hur många personer
            som var sysselsatta i hästnäringen och framför allt av hur mycket
            verksamhet som är kopplad till den. Det gäller alltifrån travverksamhet
            och veterinärer till foder, stallplatser och annat.
          </note>
          <note>
            Det är ett mycket lovvärt initiativ från Maria Stenberg att debattera
            den här frågan. Den är i allra högsta grad en angelägenhet för
            hela landet.
          </note>
          <note type="speaker">
            Anf. 92 JOHAN JOHANSSON (M):
          </note>
          <note>
            Herr talman! Jag blev först lite orolig när Maria Stenberg började
            sin beskrivning och sade att Boden var mest känt för försvaret.
            Så kanske det är, men utan Försvarsmakten hade vi inte haft några
            hästar i Boden. De behövdes för att bygga fästningen. Förbanden
            var hästanspända. Hästarna har nu lämnat Försvarsmakten och är
            civila, och jag tror att de trivs bättre nu än då.
          </note>
          <note>
            Jag tycker att det arbete som har skett i Boden har varit oerhört
            framgångsrikt, framför allt därför att kraften har kommit underifrån.
            Den har kommit från dem som är aktiva som näringsidkare, från
            travtränare, från travet, från ridskolor och från enskilda hästägare.
            De har satt i gång den här processen och fått lokalt politiskt
            stöd. Det är så processer ska se ut om de fungerar bra. Sedan
            har man kopplat på och fått stöd från landsbygdsprogrammet och
            EU:s strukturfonder. Det är jättebra.
          </note>
          <note>
            För att detta ska bli bättre behövs det ett värdekedjetänk. Man
            måste tänka på allt från foder och veterinärer till hur stall
            och hästhotell ska se ut och hur man får en kompetensförsörjning
            inom branschen. Det måste finnas välutbildad personal som kan
            sko hästar och sköta om hästar.
          </note>
          <note>
            Hästen måste också placeras i ett annat sammanhang. Det gäller
            till exempel hästens roll i ledarskapsutbildningar. En nyutkommen
            doktorsavhandling på LTU visar att den kan vara betydande. Det
            gäller också hästens roll i besöksnäringen. Det finns vissa embryon
            till detta, men det måste lokala företagare ta tag i. Jag tycker
            att Boden är ett jättegott exempel som kan tjäna som föredöme
            i det här fallet.
          </note>
          <note type="speaker">
            Anf. 93 Landsbygdsminister ESKIL ERLANDSSON (C):
          </note>
          <note>
            Herr talman! Jag tycker att vi i den här debatten kan vara överens
            om att hästen är en viktig resurs i vårt samhälle. Den skapar
            möjligheter för jobb och tillväxt i landsbygdsområden men också
            i större och mindre samhällsbildningar. Jag tycker att hästen
            även ska värderas för att den många gånger håller våra landskap
            öppna och bidrar till en biologisk mångfald. Hästen kan dessutom
            binda ihop stad och land.
          </note>
          <note>
            Jag tycker att hästen är ett utmärkt exempel på hur generationer
            kan byggas samman. Det finns få verksamheter där såväl ung som
            lite äldre kan bedriva aktiviteter och till och med tävla mot
            varandra och med varandra på lika villkor. Kvinnor och män kan
            bedriva aktiviteter tillsammans på lika villkor. Det är inte många
            verksamheter som kan visa upp en sådan mångfald av nyttigheter
            till gagn för vårt samhälle.
          </note>
          <note>
            Det är just detta som är skälet till att hästföretag kan ta del
            av landsbygdsprogrammets stöd och ersättningar. Det kan till exempel
            handla om miljöersättningar för betesmarker och grundläggande
            miljöersättningar för vallodling. Hästföretag och hästrelaterade
            projekt kan också ta del av olika företags- och projektstöd som
            kan sökas och fås på samma villkor som för andra företag inom
            landsbygdsprogrammets ram. Samma sak gäller de strukturfonder
            som vi har möjligheter att ta del av i vårt land.
          </note>
          <note>
            När det gäller landsbygdsprogrammet såväl som strukturfonderna
            vill jag berömma ansvariga myndigheter som inom sina väggar har
            möjligheter att dela ut stöd och ersättningar av olika slag. Skälet
            till det är att jag tycker att de har varit mycket aktiva med
            att informera om och väcka intresse för de möjligheter som finns
            både i landsbygdsprogrammet och i olika strukturfonder till gagn
            för olika typer av företag, inkluderande hästföretag och omkringliggande
            näringar och verksamheter.
          </note>
          <note>
            Vad beträffar sakfrågan måste jag emellertid upprepa det jag
            sade i mitt första inlägg, nämligen att lagstiftningen, som den
            är utformad i vårt land, inte medger att jag ger preferenser för
            en specifik ort eller ett specifikt projekt. I så fall lär jag
            hamna hos ett av riksdagens utskott, och det vill jag helst inte.
          </note>
          <note type="speaker">
            Anf. 94 MARIA STENBERG (S):
          </note>
          <note>
            Herr talman! Jag har full respekt för att landsbygdsministern
            inte kan peka ut Boden som en plats som skulle vara speciellt
            lämplig. Men om det skulle finnas en nationell strategi för en
            sammanhållen hästpolitik skulle landsbygdsministern kanske kunna
            konstatera att vi ska ha ett nordligt hästcentrum. Sedan skulle
            man kunna diskutera om det ska ligga i Boden eller inte.
          </note>
          <note>
            Jag är lite imponerad av Bodens kommun som har tagit ett samlat
            grepp om hästnäringen. De har tydligt pekat ut att hästen är en
            viktig del i samhället. Jag vet att de bland annat har planerat
            för ett hästnära boende. De har sett att det finns människor som
            kanske vill flytta in till Boden på grund av att det finns en
            miljö som är ytterst lämplig om man vill leva och bo nära sina
            hästar.
          </note>
          <note>
            När jag besökte Bodens hästcentrum blev jag otroligt imponerad.
            De har också samlat ett politiskt fokus i Boden på att detta är
            en viktig näring. Det skapar nya arbetstillfällen. Jag träffade
            nyföretagare som höll på med saker inom hästnäringen som jag inte
            ens visste fanns. Det är detta som är så spännande inom näringspolitiken.
            Om politiken har fokus på detta och sätter det högt på agendan
            kan det faktiskt hända rätt fantastiska saker.
          </note>
          <note>
            Det nyföretagande och den spännande utveckling som sker i Boden
            förtjänar inte bara respekt från den här kammaren där vi debatterar
            detta utan även ett nationellt fokus på detta. Det är viktigt
            att också den norra delen av Sverige har tillgång till ett hästcentrum
            som underlättar för nyföretagande. Där kan man skaffa sig ny kunskap
            om vad hästar behöver, foder och så vidare. Jag tror fortfarande
            att det krävs att man har ett nationellt politiskt fokus på näringen.
          </note>
          <note>
            Jag läste att landsbygdsministern hade haft en tidigare interpellationsdebatt
            i ämnet, men då handlade det om den statliga satsningen på hästforskningen.
            Av interpellationssvaret förstod jag att den togs bort i budgetpropositionen
            2012. Jag ska i rimlighetens namn erkänna att jag inte är till
            hundra procent uppdaterad på just den budgetposten, men det känns
            lite grann som om hästnäringen, hästforskningen, ridsporten och
            travsporten är en ganska liten del. Den skulle kanske ha behövt
            speciella forskningssatsningar som kunde ha utvecklats i nya företagsidéer
            och nya rön.
          </note>
          <note>
            Jag skulle bli glad om landsbygdsministern skulle kunna berätta
            för mig och den här kammaren om jag har missat att man återigen
            har riktat fokus när det gäller forskningsanslagen till just hästnäringen.
          </note>
          <note>
            Jag är fullständigt övertygad om att hästnäringen inte har nått
            sin fulla potential, i alla fall inte i Norrbotten. Jag bor inte
            i Boden utan i Arjeplog, och jag har inte ens en travbana där,
            men det finns otroligt mycket mer att göra. Har man haft häst,
            ägt häst och hållit på med hästar i hela sitt liv har man ett
            lite speciellt intresse för just den näringsgrenen.
          </note>
          <note>
            Det här med att ha ett speciellt forskningsanslag för en ganska
            begränsad näringsgren skulle faktiskt kunna innebära att man får
            ut mycket mer företagande ur den satsningen. Om du kunde kommentera
            det skulle jag vara glad.
          </note>
          <note type="speaker">
            Anf. 95 Landsbygdsminister ESKIL ERLANDSSON (C):
          </note>
          <note>
            Herr talman! Låt mig kommentera den frågeställning som framfördes
            genom att säga att Landsbygdsdepartementet under gångna höst fört
            en dialog med Formas om hästnäringen och dess behov av forskningsresurser.
            Den dialogen har dessutom utvecklats, och det har också förts
            dialog med näringen och näringens representanter. Detta har utmynnat
            i att i det regleringsbrev som Formas har fått, och som alla myndigheter
            och institutioner får, är 3 miljoner kronor öronmärkta för ett
            hästforskningsprojekt som ska samfinansieras med hästnäringen
            genom en stiftelse som är benämnd Stiftelsen Hästforskning.
          </note>
          <note>
            Låt mig därtill, herr talman, säga att hästen finns inom många
            politikområden. Det är ett av skälen till att regeringen sedan
            flera år tillbaka har försökt att samla ihop näringen och näringens
            representanter men också representanter från andra departementskanslier
            än Landsbygdsdepartementets kansli i en samverkansgrupp. Där kan
            man diskutera och föra den här näringen framåt för att få fler
            verksamheter, fler sysselsatta och fler som kan få känna glädje
            av att ägna sig åt hästverksamhet. Detta har bland annat resulterat
            i att hästen är omnämnd i den landsbygdsstrategi som regeringen
            har presenterat och som om minnet inte sviker mig också presenterades
            i en skrivelse till riksdagen 2009.
          </note>
          <note>
            Jag tycker att vi från regeringens sida värderar hästen på det
            sätt som den ska värderas, det vill säga högt, av skäl som jag
            tidigare har redogjort för, nämligen att den är viktig för landsbygden,
            för såväl kvinnor som män och för den som är ung likaväl som för
            den som är lite äldre. I företagssammanhang kan den betyda mycket
            för såväl större som lite mindre orter.
          </note>
          <note type="speaker">
            Anf. 96 MARIA STENBERG (S):
          </note>
          <note>
            Herr talman! För cirka tolv år sedan tiden går fort när man har
            roligt tillkallade den dåvarande socialdemokratiska jordbruksministern
            en särskild utredare som hade till uppgift att lämna förslag till
            en sammanhållen hästpolitik. Jag har läst delar av utredningen,
            och jag måste säga att det var ett gediget jobb som den utredaren
            gjorde. Utredningen tog utgångspunkt i hästen och hästnäringen,
            i forskning och i fritidssysselsättning det var en gedigen och
            stor utredning och många områden belystes.
          </note>
          <note>
            Utredaren lade även fram en hel del förslag som var intressanta.
            En sak som hon konstaterade var att hästhållningsområdet består
            av många olika delar som, precis som landsbygdsministern säger,
            berör många olika departement. Därför skulle det vara intressant
            om det fanns en sammanhållen svensk hästpolitik. Hade man det
            kanske man också skulle ha modet att kunna säga att det är klart
            att kompetens i den här näringen ska finnas över hela landet,
            och då skulle Bodens kommun kunna vara ett alldeles utmärkt ställe
            att samla kompetens på, inte bara när det gäller näringslivets
            utveckling inom hästnäringen utan också när det gäller veterinärer.
            När man bor i norra delen av Sverige vet man att man har långa
            avstånd till allting, och påfrestningarna för hästägare och hästar
            som är skadade är ganska stora om de måste vända sig till en veterinärklinik
            antingen i Finland eller i södra Sverige.
          </note>
          <note>
            Visionen om en sammanhållen svensk hästpolitik skulle vara rätt
            intressant att höra mer om.
          </note>
          <note type="speaker">
            Anf. 97 Landsbygdsminister ESKIL ERLANDSSON (C):
          </note>
          <note>
            Herr talman! Låt mig först tacka för interpellationen. Jag tycker
            att det är roligt och intressant att diskutera näringar och verksamheter
            som under många år har intresserat mig personligen.
          </note>
          <note>
            Jag minns väl den i det senaste inlägget omnämnda hästpolitiska
            utredningen som jag var en del av, fast då i en väldigt annorlunda
            kapacitet. Den har resulterat i att vi i dag har utbildningar
            på hästområdet på ett sätt som inte fanns tidigare. De finns spridda,
            förhållandevis väl, över vårt land. Det handlar om utbildningar
            på Flyinge i Skåne, vid Strömsholm i Västmanland och vid Wången
            i Jämtland. Det handlar också om utbildningar till exempel på
            hovslagarsidan där det finns behov i skilda delar av landet. Allt
            emanerar från den utredningen.
          </note>
          <note>
            Ett av de andra resultaten av den utredningen är att vi har en
            samverkansgrupp där många politikområden representerade av flera
            olika departement möter näringen och näringens representanter.
            De är många gånger organiserade, och tjugotalet representanter
            i den samverkansgruppen möter alltså mitt departement och dess
            medarbetare frekvent för att vi ska kunna utveckla den här verksamheten
            i alla delar av vårt land till gagn för orter och regioner och
            framför allt för människor.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 2012/13:229 om humanitärt stöd till
            de västsahariska flyktinglägren
          </note>
          <note type="speaker">
            Anf. 98 Statsrådet GUNILLA CARLSSON (M):
          </note>
          <note>
            Herr talman! Hans Linde har frågat mig vilka initiativ jag avser
            att ta för att Sverige som enskilt land ska öka sitt humanitära
            stöd till de västsahariska flyktingarna och hur jag ska agera
            för att få EU och FN att öka sitt humanitära stöd till de västsahariska
            flyktingarna.
          </note>
          <note>
            Sverige har under de senaste tio åren varit en av de största
            givarna till insatserna till stöd för de västsahariska flyktingarna.
            Stödet har främst kanaliserats via enskilda organisationer som
            Praktisk Solidaritet samt genom FN:s flyktingkommissariat UNHCR:s
            och FN:s livsmedelsprogram World Food Programmes kärnbudgetar.
          </note>
          <note>
            Sedan 1998 har vi utöver vårt stora stöd till UNHCR:s och WFP:s
            kärnbudgetar bidragit med drygt 173 miljoner kronor till flyktinglägren
            i Tindouf i Algeriet. Vi för dessutom kontinuerligt en dialog
            med andra givare och det internationella samfundet om vikten av
            att bistå med humanitärt stöd till svåra kriser. Situationen i
            Västsahara diskuteras för närvarande även i EU-kretsen, och där
            betonas bland annat vikten av att fler givare bidrar.
          </note>
          <note>
            Livsmedelssituationen i flyktinglägren i Tindouf i Algeriet är
            svår, inte minst för kvinnor och barn. Detta har bland annat Sverige
            och Echo, alltså EU:s biståndsorganisation, beaktat i sina biståndsinsatser.
            Echo har sedan 1993 bidragit med 184 miljoner euro till Västsahara,
            och 2012 fattade organisationen beslut om ett stöd om 10 miljoner
            euro.
          </note>
          <note>
            Ett problem för biståndsorganisationerna är att det faktiska
            antalet flyktingar av olika skäl hittills inte kunnat fastställas
            till fullo, och detta har till viss del påverkat distributionen
            av livsmedel.
          </note>
          <note>
            Sverige är en stor givare till World Food Programme och UNHCR:s
            kärnbudget. Vårt stöd till dessa organisationer är inte öronmärkt,
            vilket innebär att det kan användas där det bedöms att behoven
            är som störst. Bägge dessa organisationer har även närvaro i flyktinglägren.
            UNHCR bedriver bland annat det viktiga arbetet att genom förtroendeskapande
            åtgärder underlätta för återförening av familjer som splittrats
            under konflikten. Under 2013 planerar UNHCR att avsätta 28,3 miljoner
            US-dollar till Algeriet, varav merparten går till flyktinglägren
            i Tindouf. World Food Programme har varit på plats sedan 1986
            och arbetar med att bistå med livsmedelsstöd i flyktinglägren.
            Under 2012 bistod sammantaget organisationen med 29,9 miljoner
            US-dollar till de västsahariska flyktingarna.
          </note>
          <note type="speaker">
            Anf. 99 HANS LINDE (V):
          </note>
          <note>
            Herr talman! Jag får börja med att tacka biståndsministern för
            svaret. Jag tycker att hon väl beskriver det omfattande och viktiga
            stöd som Sverige ger till de västsahariska flyktingarna, både
            som enskilt land och genom EU och de olika FN-organen. Däremot
            vet jag inte riktigt om biståndsministern svarade på min fråga,
            nämligen om hon är beredd att agera för att Sverige ska öka sitt
            stöd. Jag bad inte bara om en beskrivning av det stöd som finns
            i dag utan ställde också frågan om man är beredd att utöka stödet.
          </note>
          <note>
            Bakgrunden till att jag ställt interpellationen är att jag själv
            besökte de västsahariska flyktinglägren utanför Tindouf i västra
            Algeriet i början av januari i år. Det var mitt andra besök i
            flyktinglägren. Egentligen får man väl börja med att säga att
            begreppet flyktingläger på sätt och vis känns lite missvisande
            i de här sammanhangen. När man pratar om flyktingläger tänker
            man på tillfälliga läger med tält och liknande. Men här pratar
            vi om kanske så mycket som 170 000 människor, möjligen ännu fler,
            vilket motsvarar en ganska stor svensk stad. De bor mitt ute i
            ökenområden i västra Algeriet sedan mitten av 70-talet, då jag
            själv inte ens var född. Många av dem som bor i flyktinglägren
            har aldrig bott någon annanstans.
          </note>
          <note>
            Man har trots allt lyckats överleva under dessa extremt svåra
            förhållanden med en tydlig brist på resurser genom att man har
            varit välorganiserade och haft ett nära samarbete och en stark
            sammanhållning. Man har lyckats bygga bostäder, sjukhus, skolor
            och infrastruktur med ytterst begränsade medel. Men det är också
            väldigt viktigt att understryka att man överlever bara tack vare
            omvärldens stöd. Det här området i västra Algeriet är ett ökenområde.
            Det finns ingen möjlighet att försörja 170 000 människor här.
            Det finns i praktiken ingen växtlighet. Tillgången till vatten
            är ytterst begränsad. Man lyckas med enorma ansträngningar odla
            lite grönsaker och föda upp några höns och några getter, men det
            räcker på inget sätt till för att föda 170 000 människor. Man
            är i dag helt beroende av FN:s matbistånd, som också biståndsministern
            beskrev.
          </note>
          <note>
            Men när det gäller FN:s matbistånd är det viktigt att komma ihåg
            att den matkorg som man ger till flyktingarna är anpassad för
            tillfälliga insatser vid en enskild katastrof. Biståndet är anpassat
            till att människor flyr undan en krigssituation eller en naturkatastrof.
            Man får linser, mjöl, matolja och socker, men man får ingen färsk
            frukt och inga grönsaker. Det är en diet man kan överleva på i
            månader, kanske upp till ett år. Men om man lever på denna kost
            alltför länge kommer man ganska snart att få bristsjukdomar och
            problem med undernäring.
          </note>
          <note>
            I dag är bristsjukdomar oerhört utbredda bland de västsahariska
            flyktingarna. Man räknar med att 53 procent av barnen och 67 procent
            av de ammande kvinnorna lider av järnbrist. De senaste siffrorna
            från 2010 visar att 8 procent av barnen under fem år är akut undernärda.
          </note>
          <note>
            Jag besökte ett av sjukhusen i flyktinglägren, där man beskrev
            undernäringen och missväxten som det stora hälsoproblemet. Som
            biståndsministern sade drabbar det både kvinnor och barn. Man
            beskrev också hur detta påverkar andra sjukdomar och hälsoproblem.
            Man kunde se en hög mödradödlighet kopplad till järnbrist och
            undernäring bland kvinnorna. Man såg även hur cancer och hjärt-
            och kärlsjukdomar ökade på grund av den väldigt ensidiga kosten.
          </note>
          <note>
            Sverige ger i dag makrill. Det handlar om en och en halv burk
            makrill på 225 gram per person och månad. Det är visserligen en
            oerhört viktig insats som för många betyder skillnaden mellan
            att vara undernärd och inte. För många i flyktinglägren är det
            den enda källan till omega-3. Men här finns såklart enorma möjligheter
            att öka det svenska stödet. Praktisk Solidaritet, som fördelar
            makrillen, är nu berett att öka sina insatser.
          </note>
          <note>
            Därför kvarstår frågan till biståndsministern: Är den svenska
            regeringen beredd att öka sitt humanitära stöd till flyktinglägren?
          </note>
          <note type="speaker">
            Anf. 100 HILLEVI LARSSON (S):
          </note>
          <note>
            Herr talman! Jag tackar Hans Linde för denna viktiga interpellation.
            Även jag har besökt flyktinglägren i Algeriet, där de västsahariska
            flyktingarna lever sedan deras land ockuperades av Marocko för
            nästan 40 år sedan. När jag besökte lägren var förhållandena betydligt
            bättre. De var inte bra; det har alltid varit tufft för flyktingarna.
            Men det har blivit betydligt sämre på senare år. Nu har vi finanskrisen,
            som slår hårt mot Europa och inte minst har lett till att Spanien
            har dragit tillbaka en del av sitt bistånd. Spanien har traditionellt
            ett nära förhållande till Västsahara, eftersom det var Spanien
            som tidigare hade överhöghet över Västsahara. Men sedan lämnade
            Spanien Västsahara, och Marocko ryckte in med sina tungt beväpnade
            trupper och har som sagt ockuperat landet sedan 1975.
          </note>
          <note>
            Den humanitära situationen är skriande, och det är naturligtvis
            det viktigaste skälet till att ta tag i den här frågan. Men jag
            kan ändå inte låta bli att ta upp grundfrågan om ockupationen.
            Det känns extra grymt mot de här flyktingarna, som levt i dessa
            läger i svält och armod under så många år, att de inte får hjälp
            med grundfrågan, ockupationen, som sker i strid med FN:s resolutioner.
            De har sedan många år tillbaka också lagt ned vapnen. Till att
            börja med gjorde de motstånd mot ockupationsmakten. Men de lade
            ned vapnen mot ett löfte att det skulle bli en folkomröstning,
            där det västsahariska folket skulle få rösta för sitt självbestämmande.
            Men folkomröstningen har förhalats mer än tio gånger hittills
            av Marocko.
          </note>
          <note>
            Hopplösheten är stor, inte minst bland ungdomarna. Många som
            är födda i lägren har aldrig besökt sitt land över huvud taget;
            det är väldigt svårt att få släppas in där. Det finns rätt så
            mycket ilska bland ungdomarna. Arbetslösheten är hög och hopplösheten
            stor. Det finns många som skulle vilja återuppta den väpnade kampen.
            Man har lagt ned vapnen och gör fredligt motstånd men slås tillbaka
            väldigt brutalt. Det tycker jag är ytterligare en anledning, utöver
            den humanitära krisen, att hjälpa dem i den svåra situationen.
          </note>
          <note>
            Flyktingarna är totalt beroende av omvärldens stöd. Ute i öknen
            i Algeriet finns ingen möjlighet att odla något. De har inte tillgång
            till vatten. Ytterligare ett problem i den humanitära krisen är
            att vattnet som de får transporteras med lastbilar och har alldeles
            för hög jodhalt. Det har visat sig att det ökar risken för olika
            sjukdomar, bland annat struma. Detta har lett till att man börjat
            rena vattnet, men man har inte kunnat göra det överallt i flyktinglägren
            än så länge. Reningsanläggningar är alltså ytterligare någonting
            som vi skulle kunna bistå med. Men det kostar pengar och resurser.
          </note>
          <note>
            Det här är ett jätteproblem. Många har getter som de mjölkar.
            Det har hittills ansetts som att mjölken de dricker har ett bra
            och näringsriktigt innehåll. Men eftersom getterna lever på vatten
            med hög jodhalt betyder det att joden förs vidare via mjölken.
            Och de ammande mödrarna för vidare jod via bröstmjölken till de
            små barnen. Det här är också ett problem att ta tag i. Men det
            mest akuta är naturligtvis matbristen, eftersom undernäringen
            nu breder ut sig bland små barn, där det märks först. Även gravida
            och ammande mödrar är speciellt utsatta.
          </note>
          <note type="speaker">
            Anf. 101 Statsrådet GUNILLA CARLSSON (M):
          </note>
          <note>
            Herr talman! Jag tackar både interpellanten och Hillevi Larsson
            för att vi nu fått en chans att diskutera bland annat situationen
            i de västsahariska flyktinglägren och framför allt situationen
            i Tindouf, som Hans Linde tar upp.
          </note>
          <note>
            Jag ska börja med att instämma i det som redan har tagits upp
            i debatten, nämligen att det finns en grundorsak till att det
            finns ett flyktingläger. Det finns i grund och botten en olöst
            politisk konflikt, och huvuduppgiften måste vara att komma till
            rätta med den situationen. Det är anledningen till att vi nu diskuterar
            170 000 eller 100 000 människor som utan egen förskyllan i decennier
            har tvingats leva i läger. Effekterna av detta är föremål för
            dagens interpellationsdebatt. Jag vet att det kommer ytterligare
            debatter på temat.
          </note>
          <note>
            Låt oss uppehålla oss vid det humanitära ansvaret och engagemanget
            från Sveriges sida utifrån den beskrivning som både Hans Linde
            och Hillevi Larsson så bra har fångat. Jag har själv inte varit
            där, men jag har lärt mig och förstått den komplikation som gäller
            bland annat hälsoläget. Det är fråga om skriande hunger och undernäring
            samtidigt som det finns stora hälsoproblem som har illustrerats
            här i form av övervikt, diabetes, jodföroreningar och så vidare.
            Det visar på ohållbarheten i situationen över generationer.
          </note>
          <note>
            Samtidigt får vi inte glömma det psykosociala. Flyktingarna lever
            isolerade, till exempel får gymnasieungdomarna inte en bra skolutbildning,
            möjlighet att röra sig bort från familjen eller planera för framtiden.
            De kan inte planera långsiktiga jobbansträngningar och veta att
            de själva kan påverka sin situation eftersom de är fast i ett
            läger. Precis som Hans Linde påtalar är de helt beroende av hjälp
            utifrån. Det är en hjälp som delvis sinar eftersom resurserna
            inte är hur stora som helst.
          </note>
          <note>
            Vad gör Sverige nu åt detta? Vår humanitära fördelning av medel,
            drygt 5 miljarder kronor, som riksdagen har beslutat om i budgeten,
            sker utifrån humanitära principer, det vill säga opartiskhet,
            neutralitet och efter behov. Det betyder att jag som statsråd
            inte säger exakt vad pengarna ska användas till.
          </note>
          <note>
            Vi har i stället valt att ge bland annat UNHCR, Unicef och inte
            minst World Food Programme kärnstöd som de använder där behoven
            är som störst. Det är därför vi kan räkna fram ungefär hur mycket
            Sverige i andel bidrar med till flyktinglägren.
          </note>
          <note>
            Det har varit viktigt för oss att inte nu styra till att det
            bara ska vara fråga om de västsahariska flyktingarna. Det är så
            mycket mer som behöver finansieras. Det sker i en värld som tyvärr
            blir alltmer beroende av humanitära insatser eftersom så mycket
            går fel i politiken.
          </note>
          <note>
            Inte minst inom EU har vi sagt att frågan ligger nära EU. Det
            är ett EU-intresse att stötta FN-processen för att få en lösning
            på den politiska konflikten och se till vilket ansvar EU kan ta
            humanitärt. Det gäller att försöka få fler givare att vara med
            i detta. Det är ett arbete som vi bedriver i Bryssel. Inte minst
            tack vare interpellationen och det starka engagemang som finns
            för den västsahariska situationen i Sverige har vi naturligtvis
            löpande diskussioner i frågan.
          </note>
          <note>
            För mig handlar det om att få fler givare att göra mer. Det kan
            inte bara ligga på Sverige att fylla de hål och enorma behov som
            så väl har illustrerats här så långt debatten nu har förts.
          </note>
          <note type="speaker">
            Anf. 102 HANS LINDE (V):
          </note>
          <note>
            Herr talman! När det gäller konfliktens grundorsaker, det vill
            säga den marockanska ockupationen, vet jag att Jonas Sjöstedt
            har väckt en interpellation. Han deltog också i resan till flyktinglägren.
            Jag har valt att i min interpellation i dag fokusera ljuset på
            den humanitära situationen i de västsahariska flyktinglägren.
          </note>
          <note>
            Egentligen har situationen varit allvarlig sedan 1976 när flyktingarna
            anlände till öknen i västra Algeriet. Det har varit en kamp varje
            dag för mammor och pappor att hålla svälten borta från hemmen
            och för att barnen ska få en så bra uppväxt som möjligt.
          </note>
          <note>
            Det vi nu ser, och som var ett tydligt budskap när jag besökte
            flyktinglägren i Tindouf, är att situationen snabbt förvärras
            i flyktinglägren. Bakgrunden är precis som Hillevi Larsson beskrev,
            nämligen den ekonomiska krisen i Europa. Det är något vi inte
            alltid diskuterar när vi pratar om krisen i euroområdet i dag,
            det vill säga vilka konsekvenser det blir globalt när biståndet
            från flera EU-länder snabbt minskar. Här ser vi ett konkret exempel
            på konsekvenserna av den ekonomiska krisen i EU.
          </note>
          <note>
            Spanien, som är en av de stora biståndsgivarna till flyktinglägren,
            har minskat sitt humanitära stöd med 60 procent. Det finns en
            övervägande risk att andra stora givare, till exempel Italien,
            också kommer att minska sitt stöd. Det här får direkta konkreta
            konsekvenser för människorna i flyktinglägren. Jag ska ge några
            exempel som man berättade för mig.
          </note>
          <note>
            Ett första exempel är att det tidigare fanns ett stort program
            där alla barn i de västsahariska flyktinglägren skulle erbjudas
            frukost när de kom till skolan. Det var dels ett sätt att garantera
            att alla barn fick tillgång till näringsrik kost, åtminstone ett
            näringsrikt mål om dagen, dels en förutsättning för att skolan
            och undervisningen skulle fungera. Hungriga barn har svårt att
            lära sig att skriva och läsa. Det hjälper oerhört mycket om de
            har mat i magen när de kommer till skolan. Dessa insatser har
            gjort enorma skillnader för många barn. Nu håller hela projektet
            på att fasas ut. Man avvecklar sina skolfrukostprogram därför
            att finansieringen från Spanien har upphört.
          </note>
          <note>
            Jag kan ge ett annat konkret exempel. Jag beskrev tidigare hur
            FN inte på något sätt distribuerar färsk frukt eller färska grönsaker.
            Spanien har finansierat att varje flykting får 100 gram färsk
            frukt och grönsaker varje dag. Det är såklart alldeles för lite.
            Här i Sverige äter vi i genomsnitt 700 gram färsk frukt och grönsaker
            varje dag. Då brukar vi i vårt land tala om att vi äter för lite
            frukt och grönsaker. Siffrorna kan sättas i relation till varandra.
            Det finns en stor oro för att även det stödet ska upphöra.
          </note>
          <note>
            Ett tredje konkret exempel är att den enda möjligheten för många
            barn i flyktinglägren att komma bort och se något annat än öken
            och träffa andra människor som inte är flyktingar har varit att
            få åka till Spanien några månader varje sommar och bo hos en spansk
            familj. De har fått möjlighet att leka med spanska barn, bada
            i havet och äta en allsidig kost. Biståndsministern nämnde den
            psykosociala hälsan. Möjligheten att resa bort har här varit helt
            avgörande för den psykosociala hälsan för många barn.
          </note>
          <note>
            Tidigare har 10 000 barn fått åka till Spanien varje sommar.
            Nu har man börjat skära ned. I somras var det bara 5 000 barn
            som fick åka. Risken är nu stor att det kommer att ske ytterligare
            nedskärningar i barnens möjligheter att få lämna flyktinglägren
            åtminstone under några månader och få se en annan verklighet.
          </note>
          <note>
            Precis som biståndsministern säger skulle det självklart vara
            fantastiskt fint om fler givare kunde kliva fram och göra mer,
            men vi måste också se den krassa verkligheten i dag i ett läge
            när många EU-länder väljer att minska sitt bistånd. Då har vi
            i Sverige ett stort ansvar att inte bara säga att fler borde göra
            mer utan att också säga vad vi som land kan göra. Därför önskar
            jag att biståndsministern tydligare uttalar en vilja att öka det
            svenska humanitära stödet.
          </note>
          <note type="speaker">
            Anf. 103 HILLEVI LARSSON (S):
          </note>
          <note>
            Herr talman! Flyktinglägren är några av de mest välorganiserade
            i hela världen. De har inte varit tillfälliga, vilket flyktingläger
            bör vara. Sedan nästan 40 år tillbaka utgör de en permanent bosättning
            för en stor del av Västsaharas befolkning. Men man har ändå lyckats
            hålla ned svälten och organisera lägren så att biståndet har delats
            rättvist. Alla familjer har fått ungefär lika mycket så att de
            kan klara situationen.
          </note>
          <note>
            Trots att lägren är så välorganiserade som de är råder nu kris.
            När biståndet skärs ned till en tillräckligt låg nivå blir det
            en skriande brist och kris. Det allvarligaste hotet just nu är
            undernäringen hos barnen. De senaste siffrorna är från 2010, och
            de visade att det fanns 8 procent undernärda barn. Bara något
            år dessförinnan var 18 procent undernärda. Mycket tyder på att
            undernäringen har ökat betydligt sedan dess. Så som situationen
            ser ut nu kan vart femte barn återigen vara undernärt. Vi talar
            om undernäring till den gräns att barnen riskerar att dö.
          </note>
          <note>
            Här skulle matbistånd vara välkommet, inte minst från svensk
            sida. Det skulle inte krävas så mycket. Med en ganska liten insats
            kan undernäringen pressas tillbaka. Precis som Hans Linde sade
            stoppas nu matprojektet att barnen får frukost i skolan på grund
            av att resurserna inte räcker till. Det är en tragisk utveckling
            där Sverige kan vara med och vända utvecklingen genom att vi skickar
            bistånd i samarbete med organisationer och att vi uppmanar andra,
            inte minst EU-länder, att hjälpa till. Vi kan med små medel göra
            mycket i den akuta situationen.
          </note>
          <note type="speaker">
            Anf. 104 Statsrådet GUNILLA CARLSSON (M):
          </note>
          <note>
            Herr talman! Tack för att frågan reses i riksdagen! Ekonomisk
            tillväxt och utveckling blir många gånger beroende av viljan att
            ha ett ambitiöst bistånd i många traditionella givarländer. EU
            kommer alltjämt att stå för kanske 50 procent av världens totala
            biståndsflöde, men det sjunker nu. Det är helt rätt.
          </note>
          <note>
            Jag har varit på informellt biståndsministermöte i början på
            veckan. Där diskuterade vi just allvaret i detta, för det är precis
            så som det nu kommer fram i kammaren till skillnad från Sverige,
            som har värnat om ett ambitiöst och generöst bistånd, där vi avstår
            så mycket som 5 miljarder till humanitärt bistånd. Jag vet att
            det finns många som ifrågasätter den höga volymen, eftersom den
            riskerar att tränga undan långsiktiga utvecklingsinsatser. Tyvärr
            ser dock världen ut så i dag att vi måste jobba med direkt nödbistånd
            snarare än långsiktigt utvecklingssamarbete, vilket jag i sig
            tycker är rätt trist. Men vi har verkligen sett till att värna
            det humanitära stödet, för behoven är så stora överallt.
          </note>
          <note>
            Jag träffade då, i veckan, bland annat Echos chef, biståndskommissionären
            Georgieva, och pratade bland annat om detta. Men problemet är
            att vi samtidigt ska prata om Sahel, Sudan, Kongo, inte minst
            Syrien och de palestinska flyktingarna, som nu får se precis samma
            sak, att matransonerna skärs ned och att utbildningsmöjligheterna
            minskar.
          </note>
          <note>
            Detta är besvärande, och det är fakta, och det är något som i
            slutändan är förfärligt för världens flyktingar, eftersom man
            inte kan upprätthålla en god standard. Många av de här politiska
            konflikterna låses också efter generationer, och då ökar kanske
            våldsnivåerna och hopplösheten, precis som har framkommit.
          </note>
          <note>
            Det svenska biståndet styrs av en humanitär policy som gör att
            jag inte kan stå här i kammaren och säga: Jättebra idé nu ska
            jag gå hem och fixa detta! Vi har en modell.
          </note>
          <note>
            I början av året fördelar vi till framför allt FN:s humanitära
            organisationer ungefär hälften av det humanitära anslaget direkt
            till kärnbudgetstöd. Det innebär att vi litar på att FN-organisationerna
            använder svenska pengar mest klokt, eftersom vi inte är så styrda
            av debatten utan kan fylla på där behoven är som allra störst.
            Det får vi mycket tack för, eftersom de då kan använda pengarna
            allra mest effektivt att vi inte öronmärker pengarna.
          </note>
          <note>
            Den andra hälften av det humanitära anslaget går direkt till
            myndigheten Sida, som har att svara upp till en mängd appeller
            som löpande kommer in hela tiden. Då har myndigheten till uppgift
            att väga det ena mot det andra. Naturligtvis tar även Sida del
            av den här debatten, och naturligtvis finns det anledning att
            kanske särskilt från EU:s sida eftersom Västsahara ligger så nära
            titta på vilka konsekvenser det får, med vänner över vattnet.
            EU har ju en nära och historisk relation som gör att man kan tycka
            att EU har ett särskilt ansvar.
          </note>
          <note>
            Det är där jag har försökt lägga mitt engagemang innan men framför
            allt efter att den här interpellationen väcktes av Hans Linde.
          </note>
          <note>
            Det är svaret på frågan vad vi gör. Jag kan inte stå här och
            lova att det just för västsahariska flyktningar blir massor med
            mer pengar, för det vore, som jag ser det, att svika det humanitära
            uppdraget. Men jag tackar för interpellationen, för det engagemang
            som visas och för insikten om att vi bara tillfälligtvis kan hjälpa
            människor att nödtorftigt överleva men att vi i grunden måste
            bidra inom ramen för inte minst FN för att få ett slut på den
            här konflikten, som är grundorsaken till att människor inte kan
            försörja sig själva och förverkliga sina egna livsdrömmar, efter
            decennier av ockupation.
          </note>
          <note type="speaker">
            Anf. 105 HANS LINDE (V):
          </note>
          <note>
            Herr talman! Jag får erkänna att jag inte är någon förespråkare
            av att biståndsministern i stor utsträckning ska detaljstyra Sida
            det kan jag inte påstå. Däremot är det viktigt med det tydliga
            medskicket till biståndsministern att i samtalen här i Sverige
            om våra prioriteringar när det gäller humanitärt stöd och i dialogen
            inom EU ha med sig frågan om de västsahariska flyktingarna.
          </note>
          <note>
            Läget nu är lite speciellt. Det finns egentligen på många sätt
            fungerande program på plats, olika projekt som pågår men där finansieringen
            börjar upphöra. Det skulle vara ganska enkelt för Sverige att
            kliva in och fylla i de hålen och se till att program skulle kunna
            fortsätta, till exempel de satsningar som vi har pratat om med
            frukost till barnen i skolorna i de västsahariska flyktinglägren.
          </note>
          <note>
            Det handlar om i sammanhanget ytterst små summor. Biståndsministern
            beskrev att vi i år avsätter 5 miljarder kronor i humanitärt stöd.
            Då ska vi komma ihåg att Praktisk Solidaritet, som förmedlar kläder
            och den makrill vi har pratat om, har fått 32 miljoner kronor
            från 2011 till 2013. Det är en bråkdel av den här budgeten, och
            jag tror att det finns goda möjligheter att öka den.
          </note>
          <note>
            Jag tycker att biståndsministern beskriver ett av de stora dilemmana,
            nämligen att frågan om Västsahara kommer i skymundan. Det är medieskugga
            i Tindouf jämfört med andra konflikter. Det är något slags tragik
            i detta. Här har vi ett folk som medvetet valde att lägga ned
            sina vapen och sätta sin tilltro till fredliga lösningar, till
            FN-systemet, att sätta sig vid förhandlingsbordet för att hitta
            lösningar. Men omvärldens svar var att blicka till andra konflikter,
            att på många sätt svika västsaharierna och ignorera de problem
            som finns.
          </note>
          <note>
            Jag mötte i flyktinglägren en oerhört starkt växande frustration,
            i synnerhet bland de unga, över att de känner att omvärlden ignorerar
            dem, känner att situationen i lägren börjar bli alltmer ohållbar
            och känner att förhandlingarna håller på att rinna ut. Risken
            är överhängande att den frustrationen omsätts i en väpnad kamp
            igen. Men den vägen tror jag inte att någon av oss vill att man
            ska gå.
          </note>
          <note type="speaker">
            Anf. 106 Statsrådet GUNILLA CARLSSON (M):
          </note>
          <note>
            Herr talman! Det kommer som sagt att föras ytterligare en interpellationsdebatt
            om risken för att man inte längre klarar av detta, eftersom den
            politiska situationen måste belysas. Med frustrerade människor
            som bara känner att livet rinner bort ökar risken för våld och
            risken också för övergrepp inne i lägren, allteftersom situationen
            fortgår på detta sätt utan lösning i sikte.
          </note>
          <note>
            Vi ska inte underskatta vad alternativet är, att hjälpligt upprätthålla
            situationen i lägren, genom att man skulle kunna få en helt annan,
            ännu värre utveckling, genom ökad våldsnivå. Det är därför som
            det, skulle jag vilja säga, ligger väldigt mycket i Europas intresse
            att nu se vad som händer, inte minst med de program som är på
            plats.
          </note>
          <note>
            Jag vill igen, herr talman, bara dra slutsatsen att jag uppfattar
            att det finns ett stöd för den modell som vi har i Sverige för
            fördelning av de humanitära insatserna. Vi behöver nu uppmuntra
            andra givare att göra mer och framför allt se till att Europa
            tar ett särskilt ansvar för att fylla de hål som nu kommer.
          </note>
          <note>
            Jag lovar riksdagen, herr talman, att Sverige konstant tyvärr
            försöker vara upptaget med detta, för här finns det hål att fylla.
            Det är hål att fylla för de syriska flyktingarna. Det är hål att
            fylla för det utsatta palestinska folket, som ständigt är underfinansierat
            inom ramen för FN:s organisation för palestinierna. Hela tiden
            möts vi av att det nästan dagligdags kommer påringningar till
            UD och Sida: Kan ni fylla hålen, för andra drar sig ur?
          </note>
          <note>
            Det västsahariska folket är inte glömt från svensk sida. Vi kommer
            att upprätthålla detta. Därför tackar jag för att vi fick en möjlighet
            att belysa och diskutera den här frågan i riksdagen i dag.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellationerna 2012/13:224 och 232 om arbetstagare
            som rapporterar om missförhållanden
          </note>
          <note type="speaker">
            Anf. 107 Statsrådet TOBIAS BILLSTRÖM (M):
          </note>
          <note>
            Herr talman! Eva-Lena Jansson har frågat arbetsmarknadsminister
            Hillevi Engström vilka åtgärder hon avser att vidta för att säkerställa
            att oseriösa arbetsgivare förhindras att importera arbetskraft
            samt om hon avser att införa sanktionsmöjligheter mot arbetsgivare
            som bryter mot dagens regelverk. Arbetet inom regeringen är så
            fördelat att det är jag som ska svara på denna interpellation.
          </note>
          <note>
            Krister Örnfjäder har frågat mig vad jag avser att göra för att
            minska arbetskraftsinvandrarnas utsatthet då de rapporterar om
            missförhållanden gällande den egna anställningen.
          </note>
          <note>
            Jag har valt att besvara dessa frågor gemensamt.
          </note>
          <note>
            När det gäller frågan att säkerställa att oseriösa arbetsgivare
            förhindras att rekrytera arbetskraftsinvandrare vill jag inledningsvis
            betona att det naturligtvis är fullständigt oacceptabelt om arbetsgivare
            underlåter att betala ut avtalade löner och dessutom hotar arbetstagare.
          </note>
          <note>
            Regeringen har tillsammans med Miljöpartiet genomfört en reform
            som ger goda förutsättningar för att tillgodose den svenska arbetsmarknadens
            behov av arbetskraft. Om Sverige ska stå sig väl i den internationella
            konkurrensen om arbetskraft behöver vi ett regelverk som gör det
            attraktivt för arbetskraftsinvandrare att välja just Sverige.
          </note>
          <note>
            Jag är övertygad om att de allra flesta arbetsgivare sköter sina
            åtaganden gentemot både arbetstagare och det allmänna. Samtidigt
            förekommer det uppgifter från bland annat Migrationsverket och
            medierna om oseriösa aktörer som utnyttjar arbetskraftsinvandringssystemet
            och de människor som kommer till Sverige för att arbeta. Jag ser
            naturligtvis allvarligt på sådana uppgifter. Det är mycket viktigt
            att förhindra utnyttjande av arbetstagare och missbruk av regelverket.
          </note>
          <note>
            Kontrollen av arbetsvillkoren för arbetskraftsinvandrare i Sverige
            är uppdelad mellan flera parter. Migrationsverket svarar för de
            kontroller av anställningsvillkoren som görs inför tillståndsgivningen.
            Tillsynen över arbetsmiljö- och arbetstidslagstiftningen utövas
            av Arbetsmiljöverket. Övriga arbetsvillkor hanteras i sin tur
            inom ramen för den svenska arbetsmarknadsmodellen, där arbetsmarknadens
            parter kommer överens om vilka villkor som ska gälla och övervakar
            att dessa efterlevs. Om det förekommer brottslighet är det en
            fråga för rättsväsendet.
          </note>
          <note>
            Regeringen har gett Migrationsverket i uppgift att motverka förekomsten
            av skenanställningar och missbruk av reglerna. För ett år sedan
            införde Migrationsverket skärpta kontroller i ärenden som gäller
            branscher där det har visat sig förekomma missbruk. Kontrollerna
            innebär bland annat att arbetsgivaren ska visa att det finns ekonomiska
            förutsättningar för att rekrytera en arbetskraftsinvandrare. Den
            arbetsgivare som tidigare har rekryterat arbetskraftsinvandrare
            ska också visa att han eller hon då har betalat ut löner och tecknat
            försäkringar.
          </note>
          <note>
            De skärpta kontrollerna förbättrar förutsättningarna för att
            upptäcka missbruk av reglerna och få fram korrekta uppgifter som
            kan läggas till grund för ett beslut. Arbetet för att förhindra
            att utländska arbetstagare far illa på den svenska arbetsmarknaden
            har enligt verket gett resultat.
          </note>
          <note>
            En rad åtgärder för att upptäcka och motverka missbruk har således
            redan vidtagits. Jag avser även att under våren 2013 föreslå utökade
            möjligheter att återkalla tillstånd som beviljats för arbete.
            Syftet med förslaget är att skapa verktyg för Migrationsverket
            att använda när det trots vidtagna åtgärder upptäcks att reglerna
            inte efterlevs eller kringgås och arbetstagare därmed riskerar
            att utnyttjas.
          </note>
          <note>
            När det gäller frågan om sanktionsmöjligheter mot arbetsgivare
            som bryter mot dagens regelverk om arbetskraftsinvandring kan
            jag konstatera att både arbetsgivare och arbetstagare naturligtvis
            är skyldiga att följa svensk lag. Den som medvetet lämnar oriktiga
            uppgifter i samband med en ansökan om arbetstillstånd kan dömas
            till böter eller, när omständigheterna är försvårande, fängelse
            i högst sex månader. Straffansvaret gäller både arbetsgivare och
            migranter som lämnar oriktiga uppgifter till Migrationsverket.
            Det finns därför redan i dag en möjlighet att ingripa mot oseriösa
            arbetsgivare.
          </note>
          <note>
            När det sedan gäller Krister Örnfjäders fråga om arbetskraftsinvandrares
            utsatthet vid rapportering om missförhållanden gällande den egna
            anställningen är det viktigt att framhålla att arbetskraftsinvandrare
            som lämnar sin arbetsgivare inte per automatik förlorar sitt uppehållstillstånd.
            Den som säger upp sig från sin anställning ges möjlighet att stanna
            kvar i Sverige tre månader för att söka nytt jobb. Först därefter
            kan en återkallelse bli aktuell.
          </note>
          <note>
            Den här regeln är bland annat till för att minska arbetstagarens
            beroendeförhållande till arbetsgivaren, och jag tycker att den
            är väl avvägd. Man måste komma ihåg att grunden för personens
            vistelse i Sverige är arbete. Det är därför befogat att kräva
            att den arbetskraftsinvandrare som lämnar sin arbetsgivare hittar
            en ny anställning som kan ligga till grund för personens fortsatta
            vistelse i Sverige.
          </note>
          <note>
            Mot den här bakgrunden ser jag för närvarande inte någon anledning
            att vidta ytterligare åtgärder i den här frågan, men regeringen
            följer givetvis utvecklingen på området noga.
          </note>
          <note type="speaker">
            Anf. 108 EVA-LENA JANSSON (S):
          </note>
          <note>
            Herr talman! Jag vill börja med att tacka statsrådet Billström
            för svaret. Interpellationen var ställd till arbetsmarknadsministern,
            men eftersom det nu är statsrådet Billström som svarar är det
            honom vi har debatten med. Tidigare i dag har det varit en debatt
            om precis samma fråga.
          </note>
          <note>
            Nu ska jag välja att tolka statsrådet Billströms svar välvilligt.
            I sitt svar skriver han: Jag ser naturligtvis allvarligt på sådana
            uppgifter. Det är mycket viktigt att förhindra utnyttjande av
            arbetstagare och missbruk av regelverket. Nu är ju denna debatt
            inte ny. Jag hade den här debatten 2010, och vi har haft den senare
            också. Flera fackförbund, bland annat Hotell- och Restaurangfacket,
            Byggnads och senast GS-facket, har pekat på den här utvecklingen
            på arbetsmarknaden.
          </note>
          <note>
            Jag utgår från att statsrådet har sett den här rapporten från
            Hotell- och Restaurangfacket, Till vilket pris som helst? , och
            kanske till och med tagit del av den. I rapporten redovisas hur
            oseriösa arbetsgivare utnyttjar personer till sin egen vinning
            och hur människor i Sverige säljs på en marknad nästan som slavar.
            I rapporten redovisar en man att han har blivit kontaktad av en
            person som erbjöd sig att sälja kinesiska kockar för engångspriset
            8 000 kronor plus moms. De uppgifter som vi diskuterar i dag är
            inte nya, för rapporten släpptes förra året.
          </note>
          <note>
            Det är bra att Migrationsverket har fått i uppgift att motverka
            förekomsten av skenanställningar och missbruk av regelverket och
            att man ska kontrollera arbetsgivare. Det tycker jag är bra. Jag
            har dock några frågor till statsrådet. Jag ställde frågan: Vilka
            åtgärder avser arbetsmarknadsministern att vidta nu får vi förstås
            anta att det är statsrådet Billström som ska vidta åtgärder för
            att säkerställa att oseriösa arbetsgivare förhindras att importera
            arbetskraft? Avser man att införa sanktionsmöjligheter mot arbetsgivare
            som bryter mot dagens regelverk?
          </note>
          <note>
            Av svaret framgår att statsrådet tänker lägga fram förslag i
            mars. Kanske statsrådet kunde precisera: Blir det någon form av
            krav på bindande avtal där den migrerade arbetskraften kan garanteras
            en rättssäker behandling? Kommer det att innehålla sanktioner
            mot arbetsgivare, och kommer det att innehålla vandelsprövning
            av arbetsgivare? Det skulle jag gärna vilja ha svar på från statsrådet
            Billström.
          </note>
          <note type="speaker">
            Anf. 109 KRISTER ÖRNFJÄDER (S):
          </note>
          <note>
            Herr talman! Jag har ställt den här interpellationen med utgångspunkt
            i det svar jag fått på en skriftlig fråga som jag ställde den
            20 november till statsrådet Billström. Frågan hade följande text:
            Då en arbetsgivare anställer en arbetstagare från tredje land
            krävs enligt utlänningslagen en anställning där arbetsvillkoren
            är i överensstämmelse med gällande kollektivavtal eller praxis
            inom det aktuella yrket. När väl anställningen är påbörjad avtar
            myndigheternas kontroll, och det är i stället upp till arbetsgivaren
            att se till att bestämmelserna upprätthålls. Problemet med detta
            är att eventuella missförhållanden på arbetsplatsen eller med
            anställningen blir oerhört svåra att upptäcka. Det blir upp till
            den anställde att slå larm. Av rädsla för att bli av med sin anställning,
            med följden att få sitt arbetstillstånd återkallat, vågar inte
            arbetskraftsinvandrarna påtala felaktiga arbetsvillkor.
          </note>
          <note>
            Dagens system är orimligt, då den arbetstagare som orkar och
            vågar träda fram och berättar om missförhållanden riskerar utvisning.
            I stället borde fler uppmuntras att göra det, så att missförhållandena
            kan åtgärdas.
          </note>
          <note>
            Jag fick till svar att den som säger upp sig från sin anställning
            ges möjlighet att stanna kvar i Sverige i tre månader för att
            söka nytt jobb. Först därefter kan en återkallelse bli aktuell.
          </note>
          <note>
            Med hänvisning till det svaret ställde jag frågor i interpellationen.
            Där frågade jag så här: Vad avser statsrådet att göra för att
            minska arbetskraftsinvandrarnas utsatthet då de rapporterar om
            missförhållanden gällande den egna anställningen? Jag fick som
            sagt det här svaret.
          </note>
          <note>
            Jag vill påpeka att vad vi talar om i det här sammanhanget är
            människor från tredjeland, vilket innebär utanför EU. Det är personer
            som har liten eller ingen kunskap om svenska arbetsförhållanden
            eller svensk arbetsmarknad. Därför är frågan: Hur tror migrationsministern
            att dessa personer ska kunna hitta ett nytt jobb på tre månader,
            och vilka förhållanden tror han att de kan riskera att hamna i
            om de på dessa tre månader till varje pris måste hitta ett arbete?
          </note>
          <note>
            Som svar har jag ännu en gång fått att den som säger upp sig
            från sin anställning ges möjlighet att stanna kvar i Sverige i
            tre månader för att söka ett nytt jobb. Först därefter kan en
            återkallelse bli aktuell. God dag yxskaft!
          </note>
          <note>
            Med hänvisning till det frågesvar jag hade fått ville jag ha
            ett resonemang om hur situationen ser ut under de tre månaderna.
            Vad försöker regeringen göra i den här situationen för att underlätta
            för dessa personer, så att de inte blir totalt utlämnade åt arbetsgivarna?
          </note>
          <note>
            Sedan påpekar ministern en annan sak i svaret, nämligen vad som
            är grunden. Jag skulle vilja återkomma till det resonemanget i
            nästa inlägg eftersom min talartid just nu är ute.
          </note>
          <note type="speaker">
            Anf. 110 HILLEVI LARSSON (S):
          </note>
          <note>
            Herr talman! Tyvärr har det blivit ett återkommande fenomen på
            den svenska arbetsmarknaden att människor kommer hit och utnyttjas
            på ett väldigt grovt sätt. Till att börja med erbjuds de alldeles
            för låga löner, men det har också förekommit att de inte får någon
            lön alls.
          </note>
          <note>
            I det senaste fallet gällde det människor som kom från Kamerun.
            Till slut fick de pengar, men det satt långt inne. Frågan blev
            uppmärksammad, och då ökade naturligtvis trycket. Men som en av
            dem uttryckte det: Ja, jag kommer att använda pengarna till att
            köpa en biljett hem. De får alltså inte på något sätt ersättning
            för sin arbetsinsats, utan det handlar om att de ska kunna ta
            sig hem. Det är ett av problemen, att människor har blivit strandade,
            och ingen vill ta ansvar för deras hemresor.
          </note>
          <note>
            Det är en skam för Sverige att det här över huvud taget händer.
            Det är oerhört pinsamt att människor utnyttjas på det här sättet
            och att de inte ens kan komma hem.
          </note>
          <note>
            Men under den här toppen av isberget det här är ju de allra grövsta
            exemplen finns det mycket annat missbruk där man utnyttjar människors
            utsatta position och där det på papperet är bra löner men i praktiken
            betydligt sämre villkor.
          </note>
          <note>
            Det finns till exempel ett stort missbruk när det gäller F-skattsedlar.
            Det förekommer även bland svenska arbetstagare att människor uppmanas
            att lämna sina anställningar och återkomma som egna företagare
            med F-skattsedel, för då kan arbetsgivaren sätta en annan lön.
            Då sätter man på papperet sin egen lön.
          </note>
          <note>
            Än mer utbrett är det att man tar hit människor från länder med
            lägre lönenivå än i Sverige. De är på papperet egna företagare,
            men många av dem jobbar bara åt en enda arbetsgivare. De kallas
            ändå egna företagare, och då kan man sätta en helt annan lön.
            Då sätter de som sagt sina egna löner, sägs det.
          </note>
          <note>
            Jag tänker på de utbredda problem som finns. Inom vissa branscher,
            som i transportsektorn, är det en enorm kris. Man riskerar att
            totalt tränga ut vanliga anställningar. Det är F-skattsedel som
            gäller och helst människor från andra länder med en låg lönenivå.
            Här måste någonting göras.
          </note>
          <note>
            En annan del i det här problemet är att man 2008 tog bort prövningen
            mot arbetsmarknaden för arbetskraftsinvandring. Tidigare skulle
            man pröva behovet. Om det till exempel var en hög arbetslöshet
            inom olika sektorer skulle det inte vara en lika bra grund för
            att importera arbetskraft som om det skulle vara en låg arbetslöshet.
            Då skulle det alltså finnas arbetskraft på plats som skulle kunna
            utföra jobbet.
          </note>
          <note>
            Sedan 2008 har det visat sig att det är många människor som har
            kommit hit inom områden där det är en hög arbetslöshet, till exempel
            inom städ- och restaurangbranschen, där det redan från början
            är ganska låga löner och ganska dåliga villkor för de flesta.
          </note>
          <note>
            Redan 2008 varnade statens institut för arbetsmarknadsutvärdering
            för att släppa kravet på att det skulle finnas behov på arbetsmarknaden
            som grund för arbetskraftsinvandring. Man varnade för att detta
            skulle utnyttjas för att kringgå svenska löner och villkor. Det
            är egentligen det som ofta är motivationen, inte att det finns
            behov av specialister, som var det skäl som angavs. Det handlar
            om att dumpa löner och villkor.
          </note>
          <note>
            Felet är inte arbetskraftsinvandringen som sådan. Men det viktiga
            är att det ska vara seriösa arbetsgivare som inte utnyttjar människor
            och som följer gällande lagar och regelverk fullt ut. Där måste
            vi göra mycket mer, och regeringen måste göra mer.
          </note>
          <note type="speaker">
            Anf. 111 Statsrådet TOBIAS BILLSTRÖM (M):
          </note>
          <note>
            Herr talman! Låt mig få börja med att vända mig till Eva-Lena
            Jansson, som sade att hon tyckte att det var bra att Migrationsverket
            hade fått i uppdrag att motverka missbruk. Det tycker jag också,
            eftersom jag företräder den regering som har gett en tydlig instruktion
            till Migrationsverket att motverka de brister som vi tyvärr har
            sett när det gäller tillämpningen av lagstiftningen. Och Migrationsverket
            har på ett förtjänstfullt sätt under ett antal år arbetat med
            att systematiskt förbättra rutinerna kring detta.
          </note>
          <note>
            Vi kan notera att man naturligtvis har gjort väldigt framgångsrika
            riktade insatser mot branscher där det har visat sig förekomma
            problem och missbruk.
          </note>
          <note>
            Företag inom bland annat just hotell- och restaurangbranschen,
            som Eva-Lena Jansson lyfte fram, ska numera visa att de kan garantera
            lön för den som söker arbetstillstånd. Det handlar om att arbetsgivaren
            ska kunna visa att det finns ekonomiska förutsättningar för att
            kunna rekrytera en arbetskraftsinvandrare. Företag som tidigare
            har anställt arbetskraftsinvandrare ska dessutom visa att de betalat
            ut löner och tecknat försäkringar. Annars blir de inte godkända.
          </note>
          <note>
            Enligt Migrationsverkets rapportering har de skärpta kontrollerna
            haft avsedd effekt, bland annat genom att antalet oseriösa ansökningar
            minskat, vilket är rätt intressant ställt i relation till den
            debatt som vi har här i dag.
          </note>
          <note>
            Liksom för år 2011 och år 2012 har regeringen för nuvarande år,
            2013, uppdragit åt Migrationsverket att särskilt redovisa insatser
            för att upptäcka missbruk av regler, bland annat förekomsten av
            skenanställningar.
          </note>
          <note>
            Jag avser även att föreslå utökade möjligheter att återkalla
            tillstånd som beviljats för arbete, som jag sade i min inledning.
          </note>
          <note>
            I dagsläget förbereds de här förslagen inom Regeringskansliet
            varför Eva-Lena Janssons önskan om att jag ska precisera mig får
            anstå. Jag kan inte göra det i dagsläget, innan vi är färdiga
            med förslagen. Men det viktiga här är naturligtvis att man arbetar
            vidare med att ge ytterligare verktyg för Migrationsverket att
            använda när de upptäcker att reglerna kringgås eller inte efterlevs
            och att arbetstagare därmed riskerar att utnyttjas.
          </note>
          <note>
            Krister Örnfjäder pekar ut problemet med att arbetstagaren inte
            skulle våga rapportera om missförhållanden på arbetsmarknaden
            och att det skulle försvåras av att man har en kort omställningsperiod.
            Jag tycker att det är viktigt att understryka att grunden för
            att en person vistas i vårt land inom ramen för den här lagstiftningen
            just är arbete. Det är arbetsgivarens behov av arbetskraft som
            utgör grunden för arbetskraftsinvandringsreformen, och tillståndet
            är kopplat till den arbetsgivare som man söker till.
          </note>
          <note>
            Jag tycker att det är viktigt att man upprätthåller den här principen.
            Jag tycker inte att det är rimligt att en person som beviljats
            tillstånd på grund av ett arbetserbjudande ska kunna vistas i
            Sverige under en längre tid utan att ha sin försörjning ordnad.
            Jag tycker att den möjlighet som finns att stanna kvar och söka
            nytt jobb under tre månader är väl avvägd. Det är mitt tydliga
            svar. Att Krister Örnfjäder inte delar den bedömningen kan jag
            ha respekt för, men det är den bedömning som jag gör.
          </note>
          <note>
            Avslutningsvis vill jag bara säga till Hillevi Larsson att hon,
            kanske lite omedvetet, faktiskt använde samma argument som Sverigedemokraterna
            gjorde tidigare i den särskilt insatta debatten, som handlade
            om arbetskraftsinvandring, genom att hänvisa till att argumentet
            för arbetskraftsinvandringsreformen 2008 skulle vara att vi ensidigt
            ville ta hit specialister.
          </note>
          <note>
            Detta är fel. Jag har aldrig använt det argumentet. Jag har alltid
            pekat ut att det viktiga med arbetskraftsinvandringsreformen tvärtom
            är att den har en bredd och ser till att vi tar hit precis den
            kompetens som behövs.
          </note>
          <note>
            Jag har aldrig pratat om specialister, och det tänker jag inte
            göra heller, för det skulle förta effekten av reformen, som just
            har ett brett anslag.
          </note>
          <note>
            Det där har tappats bort lite på vägen i debatten, så jag förstår
            att man kanske ibland missar detta. Men jag tycker att det är
            viktigt att lyfta fram det i debatten så att rätt blir rätt, helt
            enkelt.
          </note>
          <note type="speaker">
            Anf. 112 EVA-LENA JANSSON (S):
          </note>
          <note>
            Herr talman! Statsrådet vill inte precisera vad som ska komma
            i den kommande propositionen. Jag har lite svårt att förstå varför.
            Han kan väl inte tala om allting som står där, men han skulle
            i alla fall principiellt kunna säga om det är rätt att säkerställa
            att den enskilde inte ska lämnas åt sitt öde, för i dag är det
            arbetsgivaren som har all makt i världen.
          </note>
          <note>
            Migrationsverket har avslöjat att McDonalds varit inblandat i
            att sälja arbetstillstånd. Bara för att det finns en kontroll
            och en vandel är det alltså inte säkert att det där hålls.
          </note>
          <note>
            När jag har debatten om arbetskraftsinvandring och de problem
            som vi ser är det utifrån våra politiska värderingar om alla människors
            lika rätt och lika värde. Människor som kommer till Sverige ska
            arbeta på svenska villkor, med svenska kollektivavtal. Man ska
            inte kunna ta hit människor och utnyttja dem, som vi nu har sett.
            Och jag hänvisade till den rapport som Hotell och Restaurang har
            tagit fram.
          </note>
          <note>
            Avslöjandet i Uppdrag granskning om skogsarbetarna som mer eller
            mindre hade utsatts för lurendrejeri och slaveri är också alarmerande.
            Och det här sker nu, i närtid.
          </note>
          <note>
            Det är klart att jag verkligen väntar mig att regeringen ska
            agera, och det är tråkigt att det inte har hänt någonting.
          </note>
          <note>
            Vi väntar ju på ytterligare en proposition. Det handlar också
            om sanktioner mot arbetsgivare, sanktioner mot arbetsgivare som
            har anställda personer som inte har arbetstillstånd. Även där
            vet vi att ett sådant regelverk skulle stärka den enskilda individen
            som har ett arbete i Sverige när det gäller att kunna hävda rätten
            att få det man faktiskt blivit lovad.
          </note>
          <note>
            Jag undrar ändå om inte statsrådet skulle kunna förtydliga hur
            han egentligen ser på att ställa mer krav på arbetsgivare, sanktioner
            mot arbetsgivare eller prövning av arbetsgivare utifrån ett annat
            regelverk än vad som finns i dag.
          </note>
          <note>
            Statsrådet får alltså gärna ge en lite större inblick i hur han
            resonerar kring de här frågorna, för jag tycker inte att han är
            tillräckligt tydlig.
          </note>
          <note type="speaker">
            Anf. 113 KRISTER ÖRNFJÄDER (S):
          </note>
          <note>
            Herr talman! Ännu en gång fick jag höra att regeringen och statsrådet
            tycker att det är en väl avvägd situation som man har målat upp
            med de här tre månaderna, och i svaret hänvisas det till att man
            måste komma ihåg att grunden för personens vistelse i Sverige
            är arbete.
          </note>
          <note>
            Ja, det är det. Man har kommit hit för att arbeta, och man har
            räknat med att göra det under vissa förhållanden. Då vill jag
            påminna ministern om att en annan grund för att över huvud taget
            få det här tillståndet är att man ska följa de regler som finns
            i utlänningslagen som pekar på att de kollektivavtal som vi har
            ska gälla eller att man ska följa den praxis som finns inom det
            aktuella yrket. Det är väl den rätta grunden till att man har
            fått den här möjligheten från arbetsgivarens sida att ta in arbetskraft
            utifrån.
          </note>
          <note>
            Om det nu är så att en arbetsgivare frångår den grunden, ska
            man då överlämna till den enskilda arbetstagaren, en person som
            kommer från någonstans utanför Europa, att ta hela ansvaret för
            den här situationen? Borde det egentligen inte vara den som har
            sagt till honom eller henne att komma hit till Sverige under vissa
            förutsättningar som har huvudansvaret? Borde det också inte vara
            vårt ansvar, i den här kammaren, och ert, ni som sitter på andra
            sidan Strömmen, att ta det ansvaret och ta de initiativ som gör
            det här möjligt?
          </note>
          <note>
            Jag läste i utrikesdeklarationen som utrikesministern använde
            sig av i går. På s. 9 står det, visserligen bara på två och en
            halv rad men i alla fall: Sedan årsskiftet är Sverige ordförande
            i det Globala forumet för migration och utveckling. Vårt arbete
            kommer att fokusera på samstämmighet i politiken och på migrationens
            bidrag till ekonomisk och social utveckling.
          </note>
          <note>
            Jag håller med om de åsikter som framförs på dessa rader. Men
            borde det då inte vara så att vi kunde se till att det systemet
            fungerar i Sverige? Borde det då inte vara så att vi tog det ansvar
            som detta innebär?
          </note>
          <note>
            Jag måste erkänna att ju mer jag blir informerad om vad som händer
            med de migranter som kommer till Sverige, desto mer skäms jag
            för att vi inte gör mer för dem. Det går inte att, som migrationsministern
            gör, säga att tre månader är en rimlig tid.
          </note>
          <note>
            Om vi går till vår inhemska arbetsmarknad, personer som är födda
            i Sverige, kan vi i dag se att arbetslösheten ökar. Vi kan se
            att långtidsarbetslösheten ökar. Men migrationsministern tycker
            att det är en rimlig avvägning med tre månader för dem som inte
            har någon som helst kunskap eller något som helst nätverk. Det
            borde vara så i stället, migrationsministern, att ni i regeringen
            insåg det orimliga i den här situationen och såg till att ni förbättrar
            för dessa individer.
          </note>
          <note type="speaker">
            Anf. 114 HILLEVI LARSSON (S):
          </note>
          <note>
            Herr talman! Jag blir lite förvånad när migrationsministern klumpar
            ihop mig med Sverigedemokraterna. Det är någonting som han själv
            har fått höra rätt mycket på senare tid: att han har närmat sig
            Sverigedemokraterna.
          </note>
          <note>
            I den fråga som jag tog upp nämnde jag att specialister var ett
            argument 2008 för att vi skulle öppna upp för arbetskraftsinvandring,
            oberoende av arbetsmarknadsbehovet. Det är ett faktum att det
            argumentet användes i debatten.
          </note>
          <note>
            Att sedan inte alla förde fram det är naturligtvis en sak, men
            detta argument förekom faktiskt rätt mycket i den debatten. Det
            var till och med så att det kom fram motargument mot detta utifrån
            risken för brain drain till exempel i Afrika, det vill säga att
            bland annat Sverige och andra rika västländer skulle suga upp
            de välutbildade specialister som de verkligen själva skulle behöva
            för att bygga upp sina egna länder. Det var alltså ett argument
            som förekom.
          </note>
          <note>
            Jag har absolut ingenting emot att vi har en arbetskraftsinvandring
            där arbetsmarknadsbehovet styr, det vill säga det behov som finns
            på svensk arbetsmarknad. Men detta har man släppt, och det är
            ett stort problem som öppnar för lönedumpning där det inte blir
            behovet av kompetens inom områden där vi saknar arbetskraft som
            styr utan där drivkraften i praktiken blir att få ned lönenivåerna.
            Det kan vi se nu med det utbredda missbruk som finns.
          </note>
          <note>
            Vi har också stora problem när det gäller bristande kontroll
            från svenska myndigheter. Det kunde annars vara ett sätt att åtminstone
            delvis råda bot på det här. Ett exempel är de au pairer vi har,
            utländska tjejer i svenska familjer, som mot regelverket utnyttjas
            som billig arbetskraft dygnet runt. Där kan bara arbetsgivaren
            eller au pairen själv anmäla missförhållanden. Arbetsmiljöverket
            kan inte göra inspektioner på eget bevåg. Det är en sak vi skulle
            kunna ändra, bara som exempel.
          </note>
          <note type="speaker">
            Anf. 115 Statsrådet TOBIAS BILLSTRÖM (M):
          </note>
          <note>
            Herr talman! Till Eva-Lena Jansson som förnyade sin fråga om
            hur vi kommer att hantera eventuella förslag till riksdagen vill
            jag betona att eftersom vi förbereder förslagen i Regeringskansliet
            tänker jag följa den kloka och goda princip som jag har följt
            hittills som statsråd, det vill säga att först när jag överlämnar
            propositionen till riksdagen meddelar jag vad förslagen går ut
            på. Att göra på det viset tror jag också är ett sätt att visa
            lite respekt för riksdagen.
          </note>
          <note>
            I fråga om påståendet att arbetsgivaren skulle ha all makt i
            världen, som Eva-Lena Jansson sade, hävdar jag med bestämdhet
            att det är en felaktig beskrivning. Det är inte så att arbetsgivaren
            har all makt i världen. Arbetsgivaren har enligt den här lagstiftningen
            rätten att själv välja vilken typ av kompetens man behöver i Sverige.
            Det är helt riktigt. Men arbetsgivaren är skyldig enligt den lag
            som Sveriges riksdag har fastställt att visa att man är beredd
            att betala samma löner och erbjuda samma anställningsvillkor som
            gäller för den arbetskraft som redan finns i Sverige.
          </note>
          <note>
            Detta är alltså inte att ha all makt i världen, som jag ser det.
          </note>
          <note>
            När vi diskuterar de här frågorna tycker jag också att det är
            viktigt att minnas att Migrationsverkets insatser för att bekämpa
            de avarter vi ser också har gett resultat, och detta har i sin
            tur varit ett resultat av regeringens instruktioner som har upprepats
            årligen till verket och som verket har tagit på stort allvar.
          </note>
          <note>
            Naturligtvis behövs det säkert ännu mer arbete på det här området.
            Jag tror att Migrationsverket ständigt kommer att behöva utveckla
            sina system, helt enkelt därför att det alltid kommer att finnas
            människor som försöker kringgå de regelverk som vi har ställt
            upp. Det är för övrigt inte någonting som bara gäller migrationspolitiken
            utan tyvärr också många andra system, inte minst på socialförsäkringsområdet
            där man också kan se det här.
          </note>
          <note>
            Till Krister Örnfjäder vill jag säga att man kan ha olika uppfattningar
            om omställningsperiod, dess längd och så vidare. Jag skulle kunna
            ställa motfrågan vad Krister Örnfjäder tycker är en rimlig omställningsperiod.
            Själv tycker jag som sagt att tre månader är rimligt.
          </note>
          <note>
            Jag konstaterar också att den svenska modellen säger att det
            är fackföreningarna i Sverige som har ett ansvar för att upplysa
            myndigheterna om missförhållanden och arbeta tillsammans med myndigheterna
            för att motverka missförhållanden. Jag har själv i debatter till
            exempel med Hotell- och Restaurangfackets ordförande Ella Niia
            fått bekräftat att hon ser saker och ting på samma sätt i just
            den delen.
          </note>
          <note>
            Avslutningsvis vill jag säga till Hillevi Larsson att jag noterade
            att du använde argumentet lönedumpning. Det jag vill betona är
            att jag inte har använt det argumentet. Andra kan ha gjort det,
            men jag har inte gjort det. Det har inte varit den bärande punkten.
          </note>
          <note>
            Jag vill också gärna understryka att när det gäller frågan om
            lönedumpning är det faktiskt så att den OECD-rapport som har gjorts
            mycket tydligt har pekat ut att den omfattande studien där man
            har utvärderat arbetskraftsinvandringsreformen visar att den inte
            har lett till sänkta löner för den inhemska arbetskraften, det
            vi i populärt tal kallar för lönedumpning. Av den här rapporten
            framgår i stället att företag som anställer arbetskraftsinvandrare
            generellt sett betalar inhemsk arbetskraft högre löner än jämförbara
            företag som inte anställer arbetskraftsinvandrare.
          </note>
          <note>
            Så mycket för argumentet om lönedumpning!
          </note>
          <note>
            Dessutom tror jag att alla här inne inser att eftersom vi pratar
            om 17 000 arbetskraftsinvandrare, om vi tittar på förra årets
            siffror, ställt i relation till det totala antalet arbetstillfällen
            som förmedlades på arbetsmarknaden under förra året utgör detta
            en försvinnande liten del. Det är faktiskt svårt att tänka sig
            att den skulle kunna ha någon effekt över huvud taget i den riktningen.
            OECD-rapporten har alltså vederlagt alla påståenden i den riktningen.
            Det tycker jag kan vara värt att upprepa här i kammaren.
          </note>
          <note type="speaker">
            Anf. 116 EVA-LENA JANSSON (S):
          </note>
          <note>
            Herr talman! En sak som jag inte fick någon riktig kläm på var
            om statsrådet hade läst Hotell och Restaurangs rapport. Om inte
            tycker jag att han ska göra det.
          </note>
          <note>
            I den finns Migrationsverkets statistik över beviljade arbetstillstånd
            januariapril 2012. Dataspecialister är den största gruppen. Efter
            den kommer storhushålls- och restaurangpersonal. Sedan kommer
            professionella idrottsutövare med mera. Det är klart att om man
            tittar på bara gruppen dataspecialister och professionella idrottsutövare
            tror jag att man får ett resultat. Tittar man på storhushålls-
            och restaurangpersonal samt medhjälpare inom jordbruk, trädgård,
            skogsbruk och fiske kanske man får ett annat resultat. Det vi
            lyfter upp i den här debatten är hur människor har utlovats kollektivavtalsliknande
            villkor men inte fått det.
          </note>
          <note>
            Det vi har sagt och det vi tycker är rimligt är att lön, arbetstider
            och andra villkor inte ska försämras när arbetstillståndet har
            beviljats. Det borde vara ett bindande avtal. Vi tycker att det
            ska vara kännbara sanktionsavgifter när arbetsgivaren bryter mot
            regler. Det är inte den enskilde som ska straffas genom att kastas
            ut från landet. Det är arbetsgivaren som ska säkerställa att han
            betalar det han faktiskt har ingått ett avtal om. Och arbetsmarknadens
            parter måste få ett större inflytande.
          </note>
          <note>
            Jag hoppas att regeringen tar sitt förnuft till fånga och kommer
            med bra lagförslag. Det vore faktiskt lite otippat för en gångs
            skull.
          </note>
          <note type="speaker">
            Anf. 117 KRISTER ÖRNFJÄDER (S):
          </note>
          <note>
            Herr talman! Jag hade varit tacksam om statsrådet hade ställt
            den frågan till mig i första inlägget i stället för att så ihärdigt
            vidhålla åsikterna om att det räcker med tre månader. Jag gillar
            den här motfrågan.
          </note>
          <note>
            Jag ska dra en parallell. I tisdags kväll hade jag förmånen att
            träffa justitieministern. Från Justitiedepartementet redovisade
            man då vilka lagar man har för avsikt att återkomma med och vilka
            förändringar av de lagarna som var aktuella. En av de punkter
            som man tog upp var att man skulle komma med ett förslag som innebär
            att om en person som har begått ett brott medverkar till att vittna
            mot andra brottslingar skulle det innebära en fördel för denne.
          </note>
          <note>
            Utan att säga att de här personerna är kriminella skulle jag
            kunna göra en motsvarande förflyttning när det gäller de personer
            som har kommit hit för att få ett arbete men som har blivit lurade
            av sina arbetsgivare. Vi skulle kunna ge dem möjligheten att om
            de framträder och avslöjar de här missförhållandena ska det inte
            vara en stupstock på tre månader för dem. När vi ger dem beskedet
            att tre månader är regeln säger vi samtidigt till dem att det
            inte är någon mening att de går till myndigheterna för de kommer
            att åka ut härifrån.
          </note>
          <note>
            De här personerna är i de flesta fall skuldbelagda rent ekonomiskt.
            De är också väldigt många gånger utsatta för hot. Hela den situationen
            gör ju att de till varje pris försöker att hålla sig kvar i Sverige
            på något sätt. Det här måste vi vara medvetna om, och det här
            måste vi anpassa oss till. Därför vill jag säga: Ha inte den absoluta
            gränsen! Ta ett resonemang om hur vi ska bygga upp ett system
            för att skydda arbetstagaren, inte arbetsgivaren.
          </note>
          <note type="speaker">
            Anf. 118 Statsrådet TOBIAS BILLSTRÖM (M):
          </note>
          <note>
            Herr talman! Tack så mycket alla deltagare för en bra debatt!
          </note>
          <note>
            Jag tycker att det är väldigt viktigt att understryka att vi
            behöver ett öppet och flexibelt system för arbetskraftsinvandring
            för att möta Sveriges behov av arbetskraft i framtiden. Vi ska
            ha ett regelverk kring arbetstillstånd som ställer tydliga krav
            på lön och övriga anställningsvillkor. Låt oss vara mycket tydliga,
            och det tycker jag att alla i den här debatten är. Vi är överens
            om att människor som kommer till Sverige ska likabehandlas, ha
            tillgång till samma villkor som övriga anställda på den svenska
            arbetsmarknaden och naturligtvis tillförsäkras de rättigheter
            som tillkommer dem. Det är oacceptabelt att enskilda arbetsgivare
            inte följer de lagar och regler som gäller utan utnyttjar arbetstagare.
            Arbetstagaren ska alltid ha rimliga arbetsvillkor oavsett ursprung.
          </note>
          <note>
            Migrationsverket har intensifierat sitt arbete för att motverka
            missbruk, bland annat genom skärpta kontroller inom branscher
            där det har visat sig förekomma missbruk. Kontrollerna har enligt
            verket haft avsedd effekt. En rad åtgärder för att upptäcka och
            motverka missbruk har redan vidtagits. Jag avser även att föreslå
            utökade möjligheter att återkalla tillstånd för arbete som har
            beviljats. Det kommer vi att återkomma till från regeringens sida.
          </note>
          <note>
            Seriösa arbetsgivare, som vi inte har pratat så mycket om i den
            här debatten men som vi kanske också behöver göra, som lämnar
            in kompletta ansökningar ska naturligtvis också premieras. Därför
            har Migrationsverket också sjösatt en modell för detta som innebär
            att man certifierar de här arbetsgivarna och ger dem förtur och
            snabbare behandling. Så här långt har man certifierat över 400
            arbetsgivare som alla har fem dagars handläggningstid. Det kan
            vara värt att foga in det också i debatten för att ge helheten.
          </note>
          <note>
            Avslutningsvis vill jag säga att vi sjösatte reformen om arbetskraftsinvandring
            2008 tillsammans med Miljöpartiet, och vi tänker renovera och
            reformera den tillsammans med Miljöpartiet, något som vi kommer
            att återkomma till senare.
          </note>
          <note>
            Överläggningen var härmed avslutad.
          </note>
          <note>
            11 § Svar på interpellationerna 2012/13:194, 195 och 196 om motorsportens
            relation till statliga myndigheter
          </note>
          <note type="speaker">
            Anf. 119 Statsrådet STEFAN ATTEFALL (KD):
          </note>
          <note>
            Herr talman! Per Svedberg har frågat kultur- och idrottsministern
            om hon har gjort det ställningstagandet att statliga myndigheter
            i sin myndighetsutövning i möjligaste mån ska bidra till att stödja
            idrottsrörelsen. Per Svedberg har också frågat försvarsministern
            om hon har gjort det ställningstagandet att rekryteringsbehoven
            inte är ett värde som kan motivera upplåtelse av statlig mark
            för andra ändamål. Per Svedberg har slutligen frågat mig om jag
            har gjort det ställningstagandet att Fortifikationsverkets bedömning
            är förenligt med Försvarsmaktens och den svenska idrottsrörelsens
            intressen.
          </note>
          <note>
            Interpellationerna 2012/13:194 och 195 har överlämnats till mig.
          </note>
          <note>
            Jag ansvarar för myndigheten Fortifikationsverket som har till
            huvuduppgift att tillhandahålla mark, lokaler och anläggningar
            för försvarsändamål. Fortifikationsverkets huvudsakliga hyresgäst
            är Försvarsmakten. Fortifikationsverket ska förvalta statens fastigheter
            på ansvarsfullt sätt och om möjligt också öka fastigheternas värde.
          </note>
          <note>
            Det förekommer att andra aktörer än Försvarsmakten tillfälligt
            vill nyttja den mark som Försvarsmakten hyr. Enligt uppgift från
            Fortifikationsverket gör då de båda myndigheterna en bedömning
            av om en upplåtelse är förenlig med Fortifikationsverkets uppdrag
            och Försvarsmaktens verksamhet. I den bedömningen tar man särskild
            hänsyn till frågor om dels miljöpåverkan, såsom buller och utsläpp.
            Dels tar myndigheterna hänsyn till potentiella skador på den berörda
            fastigheten. Dessutom tar man hänsyn till riskerna för tredje
            man, som kan vara stora ute på ett skjutfält exempelvis. Myndigheterna
            tar också hänsyn till om det tillfälliga arrangemanget främjar
            Försvarsmaktens verksamhet. Om myndigheterna kommer fram till
            att en tillfällig upplåtelse är möjlig ska upplåtelsen enlig gällande
            regelverk ske på ett affärsmässigt sätt.
          </note>
          <note>
            I propositionen 2008/09:126 Statens stöd till idrotten anges
            att det ligger i hela samhällets intresse att främja människors
            möjlighet att utöva idrott och motion utifrån sina egna intressen
            och förutsättningar. Vidare anges att en av idrottspolitikens
            grundstenar är en strävan att uppmuntra och ge möjligheter till
            barns, ungdomars och vuxnas motion och idrott i syfte att främja
            en god folkhälsa.
          </note>
          <note>
            Fortifikationsverket har uppgivit att de tillsammans med Försvarsmakten
            sedan tidigare har inlett ett arbete med att ta fram nya riktlinjer
            för att kunna väga de olika bedömningsfaktorerna mot att vara
            mer behjälpliga gentemot föreningslivet, idrottsrörelsen med flera.
            Detta är i linje med regeringens idrottspolitik. Jag ser positivt
            på att myndigheterna själva inlett ett arbete med att se över
            riktlinjerna för denna typ av upplåtelser.
          </note>
          <note>
            Försvarsmakten gör i varje enskilt fall en avvägning mellan olika
            faktorer för att kunna ta ställning till om en enskild upplåtelse
            ligger i linje med Försvarsmaktens, som är hyresgäst, intressen.
            I denna avvägning förutsätter jag att alla tillämpliga faktorer,
            som till exempel myndighetens rekryteringsbehov, finns med.
          </note>
          <note>
            Jag förutsätter att berörda myndigheter tar hänsyn till regeringens
            politik, inklusive idrottspolitiken, i sina avvägningar. Dock
            måste huvudändamålet med statens fastighetsinnehav komma i första
            rummet.
          </note>
          <note type="speaker">
            Anf. 120 PER SVEDBERG (S):
          </note>
          <note>
            Herr talman! Jag tackar statsrådet. Nu blev det lite beskuret
            med tid för att diskutera frågorna, så detta får bli en aning
            rapsodiskt.
          </note>
          <note>
            Jag har lite information till statsrådet: Bilsportförbundet har
            100 000 medlemmar och knappt 500 klubbar. Det är 20 000 förare
            och 25 000 funktionärer som är aktiva. Det kan vara bra att ha
            med sig. Bilsportförbundet är ett specialförbund under Riksidrottsförbundet.
            Alla dessa klubbar, vill jag påstå, är ideella föreningar.
          </note>
          <note>
            När statsrådet hänvisar till att regelverket ska tillämpas på
            ett affärsmässigt sätt tillhandahållandet och ansökningar ska
            vara affärsmässiga kan man ställa en direkt fråga. Om en förening,
            en motorklubb, vill göra en ansökan hos Fortifikationsverket för
            att nyttja mark, tycker statsrådet att det är rimligt att Fortifikationsverket
            tar ut en väldigt hög avgift bara för att föreningen ska få ansöka?
          </note>
          <note>
            Vi vet allihop att Försvarsmakten har minskat antalet övningar.
            Man har minskat rätt mycket på sina aktiviteter, men man har fortfarande
            väldigt mycket av sin mark kvar. Det är mark som kan nyttjas både
            av andra specialförbund inom Riksidrottsförbundet och, kanske
            framför allt, utifrån bilsportens och motorsportens perspektiv.
          </note>
          <note>
            Motorsporten har med all rätt väldigt många miljöögon på sig.
            Det har inneburit att just Bilsportförbundet nog är det mest miljöanpassade
            specialförbundet inom Riksidrottsförbundet. Det kan också vara
            ganska bra att ha med sig. Det handlar om åtgärder som att tillvarata
            eventuella läckage, det handlar om avgasutsläpp och det handlar
            om buller. Det handlar om en hel massa saker.
          </note>
          <note>
            I motiveringen till att upplåta mark anges att man måste se till
            att man inte gör skada. Eftersom jag själv är hyfsat aktiv vet
            jag att i stort sett varenda motorklubb återställer alla sina
            vägar. Under vinterhalvåret, vilket är vad denna interpellation
            handlade om, nämligen SM-veckan i Falun, blir det knappt skador
            på vägen. Det handlar om att hyvla vägen ren och få bort de hjulspår
            som har uppstått. Det borde kännas som tämligen liten påverkan
            på det man lånar eller hyr.
          </note>
          <note>
            I Falunexemplet var det så att regementet var välvilligt men
            att Fortifikationsverket avböjde. Det innebar att det med detta
            beslut blev en ökad miljöpåverkan. Helt plötsligt skulle folk
            nämligen förflytta sig från Falun, och en bra bit utanför, till
            tävlingsområdet. Då tänker jag så här: Tänkte man inte på det?
            Eller hur kan det komma sig?
          </note>
          <note>
            Vad är statsrådets syn på hela frågeställningen? Du hänvisar
            till att man har dragit i gång ett arbete för att utreda hur vi
            ska kunna göra detta smidigare. För tre månader sedan fanns inte
            detta arbete enligt de kontakter jag hade med myndigheter, kan
            jag säga.
          </note>
          <note type="speaker">
            Anf. 121 PETER JEPPSSON (S):
          </note>
          <note>
            Herr talman! När jag frågar runt i Idrotts- och Folkrörelsesverige
            blir bilden väldigt tydlig. Min kollega Per Svedberg tar upp problematiken
            i sin interpellation när det gäller just rallyt i Falun. Det finns
            dock tyvärr ännu fler exempel där Fortifikationsverkets agerande
            ställer till det rejält. Tidigare var det mycket enklare, men
            nu är det både krångligt och framför allt dyrt.
          </note>
          <note>
            Jag kan ta ett annat exempel än rallyt. Det gäller Norrbotten.
            Norrbottens Motorsällskap skulle få nyttja statliga vägar i samband
            med motortävlingen NMS-svängen i början av mars. Det fick de från
            början inte göra. De överklagade, och sedan visade det sig att
            det gick alldeles utmärkt. Man hade nämligen inga skjutningar
            i området. Jag vet inte om man hade påstått det tidigare, men
            man ändrade sig. Marken upplåts dock för 10 000 kronor. Det är
            det som är nästa problem: Vad blir prislappen på nästa evenemang
            för föreningarna?
          </note>
          <note>
            Försvarsmakten lokalt och regionalt är positiv och ser möjligheterna.
            Det blir nämligen en vinnavinna-situation med bra PR och goda
            rekryteringsmöjligheter för Försvarsmakten och deras verksamhet.
            När det kommer till Fortifikationsverket blir det dock många gånger
            nej, och framför allt nej på flera ställen, där man tidigare har
            haft en tradition av och ett bra samarbete med myndigheterna om
            att få vara och verka på samma mark.
          </note>
          <note>
            Jag tycker att detta är olyckligt i slutändan, herr talman. Det
            är förödande för Idrotts- och Folkrörelsesverige. Frågan är nämligen
            om vi vill ha ett klimat och ett samhälle där staten säger nej
            till orientering, handboll, motorcykelverksamhet, bilsportverksamhet,
            scouter, skidsport, cykelsport, flygsport och brukshundsklubbar
            för att bara nämna några exempel. Det är nämligen detta som är
            problemet, herr talman: Man utestänger tyvärr stora delar av organisationerna
            och föreningarna genom det sätt man agerar på.
          </note>
          <note>
            Inte att glömma bort är att många av dessa föreningar och organisationer
            dessutom bedriver ett aktivt och ovärderligt friskvårdsarbete.
            Men de stoppas tyvärr, på grund av ren byråkrati och stora, onödiga
            kostnader. Det är faktiskt inga kommersiella företag det handlar
            om, och därför är frågan om inte regelverket behöver ses över
            och ändras med anledning av detta. Vi äger trots allt alla statens
            mark; statens mark är vår gemensamma egendom. Då ska den också
            kunna brukas framför allt när den står tom och det inte finns
            någon verksamhet som kan praktiskt stoppa det hela.
          </note>
          <note>
            Mina frågor till statsrådet Attefall, herr talman, är alltså
            egentligen: Ska det vara på det sätt jag har beskrivit? Finns
            det verkligen inga möjligheter att tydligt tala om för statens
            egen myndighet Fortifikationsverket att detta inte är acceptabelt?
            Marken står tom. Andra aktörer och organisationer ideella krafter
            har möjlighet att använda vår gemensamt ägda egendom och ska inte
            behöva betala ett högt pris för att göra det, vilket i sin tur
            betyder att de inte har råd att bedriva dessa olika verksamheter
            som är ovärderliga framför allt för Friskvårdssverige.
          </note>
          <note type="speaker">
            Anf. 122 Statsrådet STEFAN ATTEFALL (KD):
          </note>
          <note>
            Herr talman! Först och främst är det helt rätt att bilsporten
            är en stor och viktig folkrörelse. Den är dessutom rolig att titta
            på inte minst rally och den typen av sporter. Jag ser gärna med
            förtjusning på dem. Det finns dock inte bara bilsport; det är
            även orientering, scoutläger och liknande som också är i det läget
            att de behöver nyttja mark som Fortifikationsverket står bakom.
          </note>
          <note>
            Det problem som Fortifikationsverket har är att man måste se
            till att sköta om en viss statlig mark åt oss skattebetalare.
            Man ska ta hänsyn till Försvarsmakten. Då har man att väga in
            ett antal faktorer. Man ska väga in vilka skador det kan innebära
            på fastigheter. Det kan vara markskador, väggskador, skador på
            skog, sådant som har ekonomiska konsekvenser. Hur stora blir skadorna?
            Hur kan man få täckning för dem, etcetera? Hur blir miljöpåverkan?
            Det kan vara buller, utsläpp, risk för läckage, biotoppåverkan,
            sådant som vi enligt miljöbalken ska titta extra noggrant på.
            Riksdagen har fattat sådana beslut, och det måste myndigheterna
            följa. Det handlar också om risk för tredje man. Det kan vara
            skjutfältsområden.
          </note>
          <note>
            Det kanske inte bedrivs verksamhet där just nu, men det kanske
            finns risk för oexploderad ammunition och granater i marken. Kan
            man släppa in stora publikmassor på sådana områden och inte ha
            kontroll över vad det finns för faror? Det är sådana här saker
            som man måste ta hänsyn till.
          </note>
          <note>
            Allt detta ska man väga ihop med de övriga målsättningar som
            staten har, till exempel de idrottspolitiska målen. Här har Fortifikationsverket
            självt insett att man måste se över regelverket. Den signalen
            fick vi tydligt när vi skrev det här interpellationssvaret, och
            verket drar i gång ett sådant arbete. Det ser jag mycket positivt
            på. Jag tycker att man hela tiden måste uppgradera den här typen
            av riktlinjer för att få tydliga policyer och en likabehandling.
          </note>
          <note>
            Nu är inte bilden så nattsvart som debattörerna ger sken av.
            Vi har sett att det kommer in 2030 förfrågningar per år. Det är
            bara ungefär 17 procent av förfrågningarna under senare år som
            har avslagits. I 8085 procent av fallen säger man ja. För att
            ta ett exempel sade man alldeles nyss ja till ansökan från Polar
            Classic Rally i Arvidsjaur som ville använda mark.
          </note>
          <note>
            Man kan naturligtvis diskutera om hyresavgiften är rimlig eller
            inte. Jag har svårt att bedöma det. Det är inte rimligt att regeringen
            ska ha åsikter i sådana detaljfrågor. Man måste utifrån gällande
            principer komma fram till en prislapp som är rimlig. Att använda
            ett stort markområde till en kostnad av 10 000 kronor ja, det
            beror på omständigheterna om det känns som ett rimligt eller ett
            högt pris. Men om det är en kostnad man faktiskt har för att upplåta
            marken och inte tar ut den är det skattebetalarna som får betala,
            och då kan vi diskutera vilka principer vi ska ha.
          </note>
          <note>
            Som sagt: 8085 procent av de förfrågningar som kommer in besvaras
            med ja. Ungefär 75 procent av alla förfrågningar kommer just från
            motorsporten. Jag vill påstå att det inte alls är en så nattsvart
            bild som målas upp, men jag vet att det har blivit konflikter
            i vissa lägen där det har funnits olika intressen. Det kan också
            vara så att när förfrågningen kommer upp till Fortifikationsverket,
            som lyssnar med Försvarsmakten, kommer det fram informationer
            och frågor som man på lokal nivå inte alltid har full inblick
            i. Ibland måste man ha säkerhetsmarginaler när man släpper in
            exempelvis stora publikmängder på vissa områden eller om det gäller
            aktiviteter som kan hota och skada andra områden. Miljön är en
            faktor som vi genom riksdagsbeslut måste och ska ta hänsyn till.
          </note>
          <note>
            Jag tror att man i de allra flesta fall hittar bra lösningar.
            I och med uppdaterade riktlinjer hoppas jag att vi kan få se många
            trevliga och bra rallytävlingar i svenska skogar.
          </note>
          <note type="speaker">
            Anf. 123 PER SVEDBERG (S):
          </note>
          <note>
            Herr talman! Nu förespråkar jag inte att vi ska släppa in folk
            på minerad mark. Det vore rent oklokt.
          </note>
          <note>
            De 10 000 kronor i avgift som Peter nämnde handlar inte om hyra.
            Det är en ansökningsavgift som man får betala vare sig man får
            avslag eller godkännande. Det måste väl statsrådet medge är lite
            uppochnedvänt när en ideell förening ska betala så mycket för
            en ansökan och dessutom kanske får avslag som den inte kan överklaga.
            Det känns helt huvudstupa utifrån mitt perspektiv.
          </note>
          <note>
            Jag har grävt ganska mycket i den här frågan under en lång period
            och varit i kontakt med Försvarsmakten och lyssnat hur deras förhållningssätt
            är. Det var därför jag ställde den här interpellationen till försvarsministern.
            Från Försvarsmakten fick jag ett entydigt svar där man sade: Vi
            är jätteöppna för att ta emot så mycket folk vi bara kan, för
            vi har ett rekryteringsbehov. Kan andra vara dragare för att vi
            ska kunna rekrytera kompetent personal är vi glada för det.
          </note>
          <note>
            Det finns ingen motsättning mellan Försvarsmakten och idrottsrörelsen.
            Det är jättebra. Men när jag har läst ett antal ansökningar och
            ett antal motiveringar till avslag blir jag något frågande. Då
            utgår man från helt andra premisser. Jag är glad om mitt rotande
            och mitt grävande har bidragit till att man börjat diskutera att
            man måste ha en gemensam hållning när det gäller nyttjandet av
            marken.
          </note>
          <note>
            Vad gäller nyckelbiotoper finns det forskning som säger att i
            mark som bland annat försvaret nyttjar regelbundet har man en
            helt annan nyckelbiotop än i mark som är orörd. Forskarna säger
            att det är ganska bra med motorsport som rör runt i markmassan,
            för då utvecklas fler arter. Det trodde du inte? Så är det, och
            det säger forskning.
          </note>
          <note>
            Eftersom du är ansvarig för Fortifikationsverket vill jag skicka
            med en sak. Jag vet att man inte ska hålla på med ministerstyre
            och så. Du säger själv att du är öppen och att du tycker att det
            här är bra. Om du kan styra det till att vi är mer öppna för idrottsliga
            arrangemang och motorsportsarrangemang så att de blir mer publika
            än de är annars kan vi vara överens och söka skapa förutsättningar
            för det. Jag tror att man på Riksidrottsförbundet skulle vara
            väldigt glad om Fortifikationsverket och Försvarsmakten kunde
            göra det handslag med idrottsrörelsen för att öppna upp det här
            så att vi tillsammans kan skapa förutsättningar för att vi alla
            ska kunna ta del av och utöva idrott.
          </note>
          <note>
            Jag kommer förmodligen att återkomma med min fråga till andra
            ministrar så att även de får diskutera det här. I grunden är det
            en ganska viktig fråga. Att kommersialisera idrotten, affärsmässigheten,
            är jag ingen vän av. Jag har någon typ av allergi mot dem som
            har bolagiserat föreningar till exempel. Då glider man ifrån det
            som vi alla tycker är så himla bra med grundsyftet med rörelsen,
            att den bygger på våra egna villkor och inte på pengar.
          </note>
          <note type="speaker">
            Anf. 124 PETER JEPPSSON (S):
          </note>
          <note>
            Herr talman! Som statsrådet säger måste man såklart ta hänsyn
            till Försvarsmakten och Försvarsmaktens verksamhet. Jag tror inte
            att någon av oss säger emot det. Dessutom sitter jag själv i försvarsutskottet
            och tycker att det självfallet är en viktig verksamhet.
          </note>
          <note>
            Problemet är, som Per Svedberg beskriver, att Försvarsmakten
            ofta lokalt och regionalt säger ja, men Fortifikationsverket säger
            nej av någon anledning. Det är det som är så märkligt. Försvarsmakten
            ser vinster i att det här är bra PR och att man kan rekrytera
            till sin verksamhet. Så kommer nästa statliga myndighet som säger:
            Nej, det får ni inte göra punkt. Det där får jag inte riktigt
            ihop, herr talman. Det är där det blir så knepigt för mig och
            även för de föreningar och organisationer som bedriver en sådan
            här verksamhet.
          </note>
          <note>
            Miljön är självfallet viktig, och det ska skötas på ett korrekt
            sätt. Det gör man faktiskt, och det har Per Svedberg beskrivit.
            Det är inte det som är problemet.
          </note>
          <note>
            Mer och mer säger man exempelvis nej till att brukshundsklubbarna
            ska få vara och verka i olika områden där de har varit tidigare.
            Det är ett slags ny policy som Fortifikationsverket verkar ha
            antagit som jag inte kan begripa.
          </note>
          <note>
            Det är väldigt bra om man själv inom myndigheten ser över det
            hela, men jag undrar om man mäktar med att göra det. Då måste
            man vara kritisk mot sig själv. Jag hoppas att det blir tillräckligt
            och tydligt.
          </note>
          <note>
            I det här fallet måste jag säga att det var mycket bättre förr.
            Det här problemet har dykt upp de senaste åren, till och med det
            senaste året. Det känns inte bra när vi lever år 2013 att det
            ska vara på det här sättet. Det är kostnaderna som gör att många
            blir tvingade att tacka nej, att man helt enkelt lägger ned planeringen
            därför att man inte har råd. Det kan inte vara meningen att bara
            de stora aktörerna ska kunna verka; de små har inte råd.
          </note>
          <note>
            Jag hoppas att statsrådet tar det här med sig på ett förnuftigt
            och klokt sätt, för jag tror att statsrådet är klok.
          </note>
          <note type="speaker">
            Anf. 125 Statsrådet STEFAN ATTEFALL (KD):
          </note>
          <note>
            Herr talman! Jag delar samma grundinställning som både Per Svedberg
            och Peter Jeppsson har att vi självklart ska göra allt vi kan
            för att se till att vi kan få använda exempelvis markområden som
            staten äger för olika idrottsändamål och friluftsliv. Jag uppfattade
            inte heller att Fortifikationsverket i grunden har en annan uppfattning.
          </note>
          <note>
            Den översyn man nu håller på med av riktlinjer är för att man
            ska försöka få ett modernt och bra fungerande regelverk. Vi ska
            också komma ihåg att det finns ett antal faktorer. Ibland är de
            inte alltid så lätta att se på ytan. Det kräver att man har gjort
            noggranna analyser.
          </note>
          <note>
            Det finns ett antal faktorer som gör att man ibland måste säga
            nej när man kanske spontant upplever att det är självklart. Det
            kan vara miljöfaktorer eller sådana saker som att man inte har
            kontroll över var det finns oexploderad ammunition, granater eller
            andra saker. Jag vet att det finns sådana exempel.
          </note>
          <note>
            Jag vet också att det i andra sammanhang finns ett svar från
            Försvarsmakten lokalt som sedan ändras när man kommer till Försvarsmakten
            centralt därför att det finns en större helhetsbild att väga in.
          </note>
          <note>
            Inom ramen för de hänsyn som måste tas ska statliga myndigheter
            självklart ha en positiv attityd. Det visar också de idrottspolitiska
            riktlinjer vi har. Det är samma diskussion som ibland också kan
            vara inom riksdagens olika utskott. Man ser frågorna från lite
            olika håll. Men det måste vägas ihop.
          </note>
          <note>
            Det är 8085 procent av alla ansökningar som har beviljats de
            senaste åren. Det handlar inte om att det har blivit tvärstopp.
            Självklart ska man se till att vi försöker bevilja så många som
            möjligt. Det gäller särskilt om det är som ni beskriver det att
            den som fått hyra marken sköter om det hela och städar upp efter
            sig på ett bra sätt. Då finns mindre risk för att man får nej
            nästa gång.
          </note>
          <note>
            I exemplet från Arvidsjaur med Polar Classic Rally fick man slutligen
            ja. Det är möjligt att det var vissa turer innan dess, men det
            blev ett ja. Enligt de uppgifter jag har var hyran 10 000 kronor.
            Det är utifrån medieuppgifter, och jag vet inte om man kan lita
            på det fullt ut.
          </note>
          <note type="speaker">
            Anf. 126 PER SVEDBERG (S):
          </note>
          <note>
            Herr talman! Jag kan bara tacka för debatten. Du får rätta mig
            om jag har fel, men jag fick känslan av att statsrådet i varje
            fall är beredd att sträcka ut näven gentemot Riksidrottsförbundet
            med dess tankar och funderingar.
          </note>
          <note>
            Kanske är det så att statsrådet själv kan passa in till sitt
            eget verk att det vore bra att ha en dialog med Riksidrottsförbundet
            angående dessa frågor så att vi slipper att framgent hamna i situationer
            där det blir ett klyveri.
          </note>
          <note>
            Det är kanske ibland godtyckligt om det blir godkännande eller
            avslag. Jag tänker inte lägga så mycket värderingar i det. Jag
            har en känsla av att hyressättningen kan påverkas av olika personer.
            Jag har ingen aning om det. Men jag har sett att det finns olika
            prislappar. Det är i sig lite märkligt.
          </note>
          <note>
            Om vi kan strama upp detta och se till att det blir rakt av och
            till förmån för idrottsrörelsen är jag glad.
          </note>
          <note type="speaker">
            Anf. 127 Statsrådet STEFAN ATTEFALL (KD):
          </note>
          <note>
            Herr talman! Tack för den här diskussionen. Det är viktigt att
            lyfta fram den här typen av frågor. Det är inte alltid så att
            kammaren är överfull med den här typen av lite mer jordnära diskussioner.
            Det är också viktigt att debatten förs. Det skapar en ram för
            myndigheterna att agera inom.
          </note>
          <note>
            Det är bra att idrottsrörelsen har en bra dialog med de aktuella
            myndigheterna för att man ska hitta bra gemensamma lösningar.
            Jag lovar att följa upp hur arbetet går med de nya riktlinjerna
            och försöka se till att det sker en positiv tolkning så långt
            det bara går.
          </note>
          <note>
            I de flesta fall säger man ja. Men det finns ibland en del svåra
            avvägningar som inte är helt enkla. Man måste ha förståelse för
            detta. Men inom ramen för det perspektivet ska vi självklart hjälpas
            åt så att vi kan nyttja statens egendomar för positiva aktiviteter
            ute i våra skogar.
          </note>
          <note>
            Överläggningen var härmed avslutad.
          </note>
          <note>
            12 § Svar på interpellation 2012/13:216 om samma möjligheter
            för nyanlända kvinnor och män
          </note>
          <note type="speaker">
            Anf. 128 Statsrådet ERIK ULLENHAG (FP):
          </note>
          <note>
            Herr talman! Ann-Christin Ahlberg har frågat mig vad jag avser
            att göra för att nyanlända kvinnor ska få samma stöd som nyanlända
            män för etablering på arbetsmarknaden.
          </note>
          <note>
            Vi är helt eniga om att samhällets stöd för etablering måste
            vara utformat så att det ger kvinnor och män samma förutsättningar.
            Det är centralt att ett jämställdhetsperspektiv integreras i all
            verksamhet som bedrivs av statliga myndigheter, kommuner och landsting.
          </note>
          <note>
            Det tar betydligt längre tid för utrikes födda kvinnor att etablera
            sig på arbetsmarknaden jämfört med för utrikes födda män. Det
            är en stor jämställdhetspolitisk utmaning att komma till rätta
            med de skillnader som finns i sysselsättningsgrad mellan utrikes
            födda kvinnor och män.
          </note>
          <note>
            Regeringen har vidtagit flera åtgärder som har bidragit till
            att stärka kvinnornas möjligheter till en snabbare etablering
            på arbetsmarknaden, och flera åtgärder är också på gång.
          </note>
          <note>
            Etableringsreformen, som trädde i kraft den 1 december 2010,
            är ett viktigt steg. Reformen är utformad för att öka förutsättningarna
            för jämställdhet mellan kvinnor och män. Den nyanlände får professionellt
            stöd för att snabbt få en individuellt anpassad etableringsplan.
            För att en familj ska få full etableringsersättning ställs krav
            på att såväl män som kvinnor deltar i etableringsinsatser. Etableringsersättning
            är en individuell ersättning som inte påverkas av inkomsterna
            hos andra personer i hushållet, vilket skapar starkare ekonomiska
            incitament för både kvinnor och män att delta i etableringsinsatser.
            En viktig effekt av reformen är att både kvinnor och män kommer
            i kontakt med Arbetsförmedlingen och erbjuds arbetsförberedande
            insatser betydligt snabbare än tidigare. Tidiga insatser har stor
            betydelse för en snabbare etablering på arbetsmarknaden.
          </note>
          <note>
            Regeringen har i budgetpropositionen för 2013 aviserat en permanent
            utvidgning av målgruppen för etableringslagen. En utvidgning av
            målgruppen innebär att fler anhöriga kommer att omfattas av rätten
            till tidiga etableringsinsatser. Eftersom ca 60 procent av anhöriginvandrarna
            är kvinnor har en sådan förändring stor betydelse för nyanlända
            kvinnors möjlighet till stöd för sin etablering. Regeringen avser
            att återkomma med lagförslag till riksdagen under 2013.
          </note>
          <note>
            I budgetpropositionen för 2013 finns ytterligare förslag som
            syftar till att utveckla de etableringsinsatser som erbjuds de
            nyanlända så att de blir mer effektiva och anpassade efter individens
            förutsättningar och behov.
          </note>
          <note>
            Regeringen gav i oktober 2011 en särskild utredare i uppdrag
            att analysera och fördjupa kunskapen om nyanlända utrikes födda
            kvinnors och anhöriginvandrares förutsättningar för etablering
            och att lämna förslag på ytterligare åtgärder som behöver vidtas
            för att åstadkomma ett ökat arbetskraftsdeltagande i denna grupp.
            I utredningens uppdrag ingick även att föreslå åtgärder som säkerställer
            att nyanlända får en individuellt anpassad etablering som är likvärdig
            för kvinnor och män.
          </note>
          <note>
            I mars 2012 redovisade utredningen en kartläggning av uttaget
            av föräldrapenning bland nyanlända utrikes födda kvinnor och män.
            Utredningen konstaterade att föräldrapenningens nuvarande regelverk
            möjliggör ett långvarigt och intensivt uttag av föräldrapenning
            även för barn som är äldre när de kommer till Sverige. Ett långvarigt
            uttag av föräldrapenning när barnet är äldre kan motverka ambitionen
            att nyanlända föräldrar bör delta i arbetsförberedande insatser
            som kan föra dem närmare arbetsmarknaden. Regeringen har därför
            i budgetpropositionen aviserat ett förslag om att högst 20 procent
            av föräldrapenningsdagarna ska kunna sparas till tid efter barnets
            fyraårsdag.
          </note>
          <note>
            Regeringen avser att i denna del återkomma med lagförslag till
            riksdagen under 2013.
          </note>
          <note>
            Utredningen presenterade sitt slutbetänkande i oktober förra
            året. Utredningens analys och förslag till åtgärder blir nu ett
            viktigt underlag för regeringens fortsatta arbete för att öka
            arbetskraftsdeltagande och sysselsättningen bland utrikes födda
            kvinnor. Jag ser fram emot debatten med frågeställaren.
          </note>
          <note type="speaker">
            Anf. 129 ANN-CHRISTIN AHLBERG (S):
          </note>
          <note>
            Herr talman! Tack för svaret. Det gläder mig att även statsrådet
            tycker att kvinnor och män ska ha samma möjlighet till etablering
            i samhället. Men nu ser verkligheten inte ut så trots att etableringsersättningen
            är individuell. Det förutsätter att kvinnor och män får samma
            möjligheter till etablering och den hjälp som behövs för det.
          </note>
          <note>
            I AKKA-utredningen visades tydligt att nyanlända kvinnor missgynnas.
            De får inte tillgång till arbetsmarknadsutbildning såsom männen
            får. Männen får tre gånger så ofta som kvinnor möjlighet till
            arbetsmarknadsutbildning, och de nyanlända kvinnorna får vänta
            betydligt längre på en insats. Det gäller speciellt om de har
            barn och speciellt om barnen är under sex år eller om de har en
            utländsk make.
          </note>
          <note>
            Många myter sprids också om att nyanlända kvinnor inte vill och
            inte kan arbeta för att de har så många barn och ett så stort
            ansvar för familj och hem precis som att männen inte skulle ha
            det.
          </note>
          <note>
            De flesta kvinnor som kom till Sverige 2005 och som har varit
            här i fem år har ett eller två barn. Bara 5 procent har fler än
            fyra barn. Verkligheten stämmer inte med den bild som målas upp
            att nyanlända kvinnor har eller får många barn.
          </note>
          <note>
            Detsamma gäller viljan att arbeta. Den är lika hos kvinnor och
            män. Jag har träffat många invandrarkvinnor som vittnar om att
            det de önskar allra mest är att få ett jobb. De svarar precis
            som männen att de vill ha ett arbete för att kunna försörja sig
            och få en frihet att påverka sina liv och förverkliga sina drömmar.
            Det är vad både kvinnor och män vill ha.
          </note>
          <note>
            Andra förklaringar till att kvinnor får sämre möjlighet att komma
            ut i jobb är att kvinnor har låg utbildning. Det stämmer. Många
            är korttidsutbildade. Ca 40 procent har högst grundskoleutbildning.
            Det är dock ungefär samma siffra som för männen, som vi inte talar
            så mycket om. Tittar vi på männen i samma situation kan vi inte
            se att det påverkar deras möjlighet att få hjälp i sin etablering,
            och det påverkar inte männen i samma utsträckning som kvinnorna.
          </note>
          <note>
            Herr talman! Även många kvinnor som kommer som anhöriginvandrare
            har svårt att komma in i arbetslivet. Efter fem år har en av fyra
            kvinnor som kommit hit aldrig fått pröva på ett arbete, och varannan
            flyktingmottagen kvinna har aldrig fått chansen att arbeta.
          </note>
          <note>
            Dessa kvinnor riskerar att hamna i ett stort utanförskap och
            i ett ekonomiskt beroende av en man eller av försörjningsstöd.
            Det hindrar kvinnan att kunna påverka sitt liv och sin situation
            och att ta makten över sig själv och sin familj, och det minskar
            kvinnans frihet.
          </note>
          <note>
            Även barnen riskerar att hamna i fattigdom, och risken finns
            också att det går i arv till nästa generation, till barnen.
          </note>
          <note>
            Vilka åtgärder har regeringen vidtagit för att förändra? Vilka
            signaler tycker statsrådet att vi ger nyanlända kvinnor och män
            i det så kallade jämställda Sverige?
          </note>
          <note type="speaker">
            Anf. 130 MARIA STENBERG (S):
          </note>
          <note>
            Herr talman! Det är en intressant debatt, och statsrådet och
            jag har haft den tidigare. I grund och botten är det en jämställdhetsfråga.
            Det förs en jämställdhetsdebatt i Sverige i dag om att kvinnor
            tjänar mindre än män och tar större ansvar för hem och familj.
            Stressnivån hos kvinnor ökar när de kommer hem från jobbet medan
            den hos män minskar när de kommer från jobbet.
          </note>
          <note>
            När jag läser AKKA-utredningen blir jag lite skrämd. Vi tycks
            ha ett Myndighetssverige som diskriminerar nyanlända kvinnor.
            Utredningen slår fast att nyanlända utrikes födda kvinnor i många
            avseenden har sämre förutsättningar att etablera sig på arbetsmarknaden.
            Då borde väl Myndighetssverige ta i och göra allt man kan, men
            i stället diskrimineras dessa kvinnor. Jag tror att det är detta
            Ann-Christin Ahlbergs interpellation handlar om.
          </note>
          <note>
            Dessa kvinnor får sämre utbud hos Arbetsförmedlingen. De får
            i lägre utsträckning ta del av de åtgärder hos Arbetsförmedlingen
            som man vet leder till jobb. På detta vis finns en systematisk
            diskriminering av dessa kvinnor. De har en lägre utbildningsnivå
            och så vidare.
          </note>
          <note>
            Attityder och värderingar förändrar man inte med lagstiftning;
            det vet vi alla. Vi måste i stället ha en pågående samhällsdebatt
            om att nyanlända utrikes födda kvinnor inte får missgynnas på
            Arbetsförmedlingen.
          </note>
          <note>
            För ett par år sedan visades samma systematiska diskriminering
            av unga arbetslösa kvinnor. De fick inte heller ta del av det
            utbud hos Arbetsförmedlingen som innebar att man kom närmare arbetsmarknaden.
          </note>
          <note>
            Det här gör debatten så intressant. Här har en myndighet ansvaret
            för att flytta dessa kvinnor närmare arbetsmarknaden, men samtidigt
            kan man läsa att de inte får ta del av utbudet.
          </note>
          <note>
            Min fråga till statsrådet blir, även om han inte är arbetsmarknadsminister:
            Vad kan man göra åt det faktum att kvinnor, oavsett om de är nyanlända
            eller unga, systematiskt diskrimineras av våra myndigheter?
          </note>
          <note type="speaker">
            Anf. 131 Statsrådet ERIK ULLENHAG (FP):
          </note>
          <note>
            Herr talman! Jag tackar för två intressanta inlägg och instämmer
            i mycket av det som beskrivs.
          </note>
          <note>
            Ann-Christin Ahlberg frågar mig vad regeringen gör och läser
            högt ur ett betänkande från en utredning som regeringen tillsatt.
            Ja, en av de första konkreta saker som jag gjorde när jag tillträdde
            som statsråd var att tillsätta just denna utredning om orsakerna
            till att invandrade utrikes födda kvinnor har så svårt att komma
            in på arbetsmarknaden. Jag ska försöka beskriva vad jag ser som
            huvudförklaringar till denna situation.
          </note>
          <note>
            Jag delar helt Maria Stenbergs syn att detta är en av våra centrala
            jämställdhetsfrågor. Det som var viktigast under jämställdhetskampen
            under 1900-talet var att kvinnor fick möjlighet att gå till ett
            jobb och få en egen lön att leva på och därigenom makt över sin
            tillvaro. Det gav makt att ha egna pengar och att kunna skilja
            sig om man levde i ett olyckligt äktenskap. Denna kamp drev Folkpartiet
            och Socialdemokraterna ofta gemensamt.
          </note>
          <note>
            När det gäller utrikes födda kvinnor ser vi dock att det är en
            mycket stor grupp som inte kommer in på arbetsmarknaden.
          </note>
          <note>
            En av mina huvudutmaningar är att vi har ett glapp mellan utrikes
            och inrikes födda som har jobb. Vi har högre arbetslöshet bland
            utrikes födda. Det är fler utrikes födda än inrikes födda som
            står utanför arbetsmarknaden.
          </note>
          <note>
            Analyserar man detta glapp är det också en stor genusskillnad.
            Skillnaden mellan utrikes födda män och svenskfödda män är mycket
            mindre än mellan utrikes födda kvinnor och svenskfödda kvinnor.
          </note>
          <note>
            Jag skulle kunna göra det enkelt för mig och säga att det beror
            på att vi har ett högt arbetskraftsdeltagande bland kvinnor i
            Sverige, och det är en delförklaring.
          </note>
          <note>
            Jag skulle kunna göra det enkelt för mig och säga att utrikes
            födda kvinnor i Sverige jobbar mer än italienskfödda italienskor
            i Italien, men det säger nog mer om Italiens misslyckade jämställdhetspolitik
            och ointresse för dessa frågor än att vi har lyckats eller inte
            lyckats.
          </note>
          <note>
            Detta är en gigantisk utmaning, och det är också därför jag tillsatte
            den utredning vars betänkande interpellationen i hög grad bygger
            på.
          </note>
          <note>
            Låt mig peka på tre förklaringar historiskt sett. Den första
            var ett felaktigt mottagande vad gäller ersättningens utformning.
            Vad innebär det? Jag nämnde det i mitt svar. Tidigare hade vi
            introduktionsersättning för flyktingar som i princip var kollektivt
            baserad, det vill säga baserades på familjen, ungefär som socialbidragets
            konstruktion. Det innebar att om mannen var först ut på arbetsmarknaden
            var det ingen vinstmarginal för kvinnan att gå ut på arbetsmarknaden
            eftersom man måste ha barnomsorg och kvinnan tjänade för lite.
          </note>
          <note>
            Det var en klassisk felkonstruktion som vi också hade när det
            gällde sambeskattningen av makar, vilket gjorde att kvinnor inte
            gick ut på arbetsmarknaden.
          </note>
          <note>
            Detta ändrade vi på genom att införa etableringsreformen. Nu
            är det en individuell ersättning som utgår. Både kvinnor och män
            ska delta fullt ut i etableringsinsatser för att en familj ska
            få ersättning. Man ska gå på svenskundervisning och delta i arbetsförberedande
            insatser och samhällsorientering.
          </note>
          <note>
            Även om jag brukar vara lite försiktig med att dra slutsatser
            kan man säga en sak, nämligen att vi har ett hyggligt jämställt
            deltagande i den. Så pass långt har vi kommit.
          </note>
          <note>
            En andra huvudförklaring är föräldrapenningens konstruktion och
            att föräldrapenningen i sig har varit inlåsande. Den diskussionen
            fortsätter jag gärna senare under debatten.
          </note>
          <note>
            En tredje är det Ann-Christin Ahlberg trycker på och som återfinns
            i utredningen. Vi har attityder på detta område hos myndigheter,
            kommuner och inblandade aktörer. Det finns lite grann en uppgivenhet
            som verkar vara ungefär den här: Bara han kommer i arbete har
            vi i alla fall nått någonstans.
          </note>
          <note>
            Vad händer då? Jo, det blir ett betydligt längre steg för en
            invandrad kvinna att komma i jobb. När barnomsorgsplatsen inte
            finns är det hon som är hemma. När det finns olika åtgärder att
            sätta in är det framför allt han som får dem.
          </note>
          <note>
            Det är detta vi i grunden behöver förändra, och jag återkommer
            gärna till det i senare inlägg.
          </note>
          <note type="speaker">
            Anf. 132 ANN-CHRISTIN AHLBERG (S):
          </note>
          <note>
            Herr talman! Det är jätteviktigt att få makten över sitt eget
            liv. Det har både statsrådet och jag sagt i våra anföranden. Det
            är olika traditioner när det gäller hur kvinnor jobbar i olika
            länder. Det är viktigt att vi jämför svenska kvinnor med de nya
            svenska kvinnor som kommer till vårt land och att vi jobbar för
            att kvinnor och män ska ha samma möjligheter. Om vi ska kunna
            slå oss för bröstet och tycka att vi jobbar med jämställdhet i
            Sverige är det viktigt att de nya döttrarna och kvinnorna som
            kommer hit får chansen till ett jämställt arbetsliv.
          </note>
          <note>
            Attityder är något oerhört viktigt. Därför tog jag i mitt första
            anförande upp att vi har gamla myter som blir som sanningar, men
            inte är några sanningar. Det är viktigt att vi politiker lyfter
            upp det på rätt sätt. Vissa partier spelar på den planhalvan trots
            att det är falsk information.
          </note>
          <note>
            Många kvinnor och män har hoppats få ett bättre liv när de kommer
            till Sverige, oavsett varför de kommer hit. Speciellt har många
            kvinnor hoppats att äntligen komma till ett land där även de blir
            sedda och får möjlighet att utbilda sig och få ett jobb så att
            de kan försörja sig. Det finns säkert också en och annan kvinna
            som kan lämna sin man som kanske inte är den bästa att leva tillsammans
            med.
          </note>
          <note>
            Det är också viktigt för de flickor som kommer hit att de får
            möjlighet till utbildning och arbete och kan komma in i samhället.
            Då krävs det förebilder. Den förebild som man ofta har är föräldrarna.
            Att ha en mamma som går till jobbet, en mamma som vågar utbilda
            sig och får chansen till det, är viktigt för att även barnen ska
            lyckas.
          </note>
          <note>
            Vi kan titta på hur det ser ut historiskt här i Sverige. Att
            man har jobbat oavlönat hänger fortfarande kvar, även om det har
            blivit något bättre. Många föräldrar har sagt till sina barn:
            Passa på att utbilda er så att ni får ett något bättre jobb än
            vad jag fick. Trots att de lever i Sverige har nog många kvinnor
            sagt att deras döttrar ska få en bättre chans än vad de själva
            fick.
          </note>
          <note>
            När jag pratar med personer som har jobbat med etableringsreformen
            tar de upp många saker som är relevanta för att det inte fungerar
            för kvinnor. Det är boendesituationen som ofta inte är löst. Det
            blir ett hinder för att kvinnorna tryggt ska kunna engagera sig
            på olika sätt. Det är också bristen på förskoleplatser. När man
            inte har något boende vet man inte vilken förskola man ska söka
            sig till. Det är också en brist på kunskap om hur bra förskolan
            är för barn.
          </note>
          <note>
            Det är en brist att man inte har någon tillsyn för sjuka barn.
            Är man hemma med sjuka barn eller är det något annat som är anledning
            till att man inte kommer till utbildningen?
          </note>
          <note>
            Man tar också upp problemet med 18-åringar som får välja mellan
            utbildning och etablering. Hade de valt utbildning hade de antagligen
            fått jobb, men de väljer etablering eftersom det är mer fördelaktigt.
          </note>
          <note>
            Har statsrådet för avsikt att se över dessa problem?
          </note>
          <note type="speaker">
            Anf. 133 MARIA STENBERG (S):
          </note>
          <note>
            Herr talman! När statsrådet och jag debatterar den här frågan
            brukar vi hamna i föräldraförsäkringen. Vi brukar hamna i att
            statsrådet säger att han under 2013 ska komma med en proposition
            som handlar om förändringar i föräldraförsäkringen. Mitt svar
            brukar vara att vi inte har sett skrivningen ännu så det är svårt
            att säga något. Jag brukar säga att vårdnadsbidraget, som den
            här regeringen står bakom, inte är den mest jämställda reform
            man kan tänka sig om man ser att föräldraskapet är ett bekymmer
            när det gäller att kvinnor ska kunna etablera sig på arbetsmarknaden.
            Det är fortfarande rätt intressant att höra.
          </note>
          <note>
            Vi kommer säkert att titta på föräldraförsäkringen när förslaget
            kommer.
          </note>
          <note>
            Det finns en annan debatt när det gäller föräldraförsäkringen.
            Föräldraförsäkringen är konstruerad på det viset att den även
            missgynnar kvinnor som inte har utländsk bakgrund. Vi kvinnor
            halkar nämligen efter när vi får barn. Vi hamnar i att det är
            en viktig jämställdhetspolitisk fråga hur man ska lösa kvinnors
            situation på arbetsmarknaden och hur man ska klara av etableringen
            av nyanlända kvinnor som säkert har mycket längre väg än andra.
          </note>
          <note>
            Det är en stor risk att vi har nyanlända kvinnor som kommer att
            bo och leva i Sverige under lång tid och hamna i ett pensionssystem
            som gör dem väldigt fattiga.
          </note>
          <note>
            Jag tror att det är viktigt att vi har den här debatten här i
            kammaren så att den inte förs någon annanstans. Vi är inte alltid
            överens. Som socialdemokrat tycker jag inte att vårdnadsbidraget
            är något särskilt effektivt jämställdhetsverktyg.
          </note>
          <note type="speaker">
            Anf. 134 Statsrådet ERIK ULLENHAG (FP):
          </note>
          <note>
            Herr talman! Jag delar Maria Stenbergs uppfattning när det gäller
            att föra denna debatt. Det här är en av våra integrationsutmaningar
            och en av våra stora jämställdhetsutmaningar. När vi för den här
            debatten bör vi också påminna om att många som har kommit till
            vårt land är i arbete. Det finns många utrikes födda kvinnor som
            är i jobb. De bär upp hemtjänsten, och de bär upp äldreomsorgen.
            Det är också en del av verkligheten.
          </note>
          <note>
            Jag blev glad över att två socialdemokrater ägnar sig åt att
            läsa högt ur de utredningar som vi har initierat. Det tycker jag
            är klokt; men läs dem ordentligt.
          </note>
          <note>
            När det gäller föräldrapenning och vårdnadsbidrag ser man, om
            man läser utredningen, att föräldrapenningen är ett rejält hinder
            för att utrikes födda ska komma in på arbetsmarknaden. Varför?
            Avsikten med föräldrapenningen är att man ska vara hemma med sina
            barn när de är små, men man får ta ut den tills de är åtta år.
            Ingen tänkte på effekten när man kommer till Sverige med en treåring
            och en femåring. Då får man 480 föräldrapenningdagar per barn,
            det vill säga 960 föräldrapenningdagar på ungefär samma ekonomiska
            nivå som om man deltar i etableringsinsatsen. Alltför många har
            valt att stanna hemma, och också blivit uppmuntrade till att stanna
            hemma.
          </note>
          <note>
            Om vi frågar landets kommuner vilket råd de ger en nyanländ kvinna
            som går i sfi och har barn som hon skulle kunna ta ut föräldrapenning
            för, visar den utredning som vi hänvisar till att nästan hälften
            av kommunerna svarar: Hoppa av sfi och var hemma med barnen.
          </note>
          <note>
            Om hon då hoppar av sfi och är hemma med barnen skapas två problem.
            Det första problemet gäller henne och hennes chanser. Det andra
            är att de ungar som kanske är fyra och sex år gamla inte kan gå
            i förskola mamman tar ju ut föräldrapenning. Vi får då en betydligt
            sämre språkutveckling bland de nyanlända invandrarbarnen. Jag
            och Socialdemokraterna anser att förskolan är en ganska viktig
            start i livet och att vi ska vara stolta över vår förskola. Att
            de här ungarna inte går i förskolan ger dem en sämre start. Det
            är bakgrunden till att vi kommer med ett förslag om att förändra
            föräldrapenningen. Min företrädare Nyamko Sabuni var mycket utskälld
            bland annat av Socialdemokraterna för detta förslag. Nu verkar
            vi vara överens om att den förändringen behövs.
          </note>
          <note>
            Jag svarar Maria Stenberg som vanligt när det gäller vårdnadsbidraget.
            Det är väl ingen hemlighet att jag inte tycker att vårdnadsbidraget
            är det bästa vi har hittat på, men det är i det här sammanhanget
            inte huvudproblemet. Det är ett problem på marginalen. Huvudproblemet
            är snarare det som Ann-Christin Ahlberg var inne på, nämligen
            attitydfrågan. Hur får vi ett mottagande som är mer könsneutralt?
            Hur ser vi till att ta vara på det engagemang som vi också ser
            i AKKA-utredningen där utrikes födda kvinnor, precis som Ann-Christin
            Ahlberg pekar på, vill söka jobb? De söker jobb till en början,
            men får inget arbete. När man inte får något arbete hamnar man
            i en situation där man till slut ger upp.
          </note>
          <note>
            Om detta är kombinerat med att de inte deltog i svenskundervisning
            tidigt, vad händer då? Det handlar inte bara om att de inte fick
            något jobb. De kanske inte heller fick svenska språket. Något
            som jag kan bli riktigt ledsen över är att i dag, precis som alla
            andra dagar, gick ett barn med sin mamma och tolkade på Försäkringskassan
            och apoteket. Barnen har fått svenska språket via skolan. Vad
            händer då? Barnen blir föräldrar till sina föräldrar. Barnen kommer
            snabbare in i samhället. I Rinkeby, Rosengård och andra utsatta
            områden kan man se hur föräldrar har svårt med föräldraskapet,
            inte för att de inte vill och inte för att de inte kan utan för
            att de inte har fått kunskapen om hur det fungerar i Sverige och
            vilka krav man kan ställa på sina barn. De har i någon mening
            hamnat efter.
          </note>
          <note>
            Det korta svaret till Ann-Christin Ahlberg är ja. De saker som
            du lyfte fram tittar vi vidare på. Jag är otroligt ödmjuk när
            det gäller att vi måste förändra en del av det som vi har gjort
            i etableringsreformen efter hand, och vi kommer att behöva fortsätta
            reformera integrationspolitiken under de kommande åren. Vi gör
            mycket, men vi kommer att behöva göra mer.
          </note>
          <note type="speaker">
            Anf. 135 ANN-CHRISTIN AHLBERG (S):
          </note>
          <note>
            Herr talman! Det verkar som om vi är överens om att kvinnor och
            män ska ha samma möjligheter. Men då måste vi också jobba mycket
            hårdare för det. Då är vårdnadsbidraget något som måste bort.
          </note>
          <note>
            Vi måste ha en förskola där det finns platser för dessa barn.
            Vi måste se till att båda föräldrarna, både mammor och pappor,
            får information om hur viktig förskolan är för dessa barn. Förskolan
            är bra för alla barn. Men då måste vi också våga satsa på förskolan.
          </note>
          <note>
            Sedan kan vi diskutera den problematik som uppstår när det gäller
            föräldrapenningen. Jag kan ställa mig bakom att det inte är bra.
            Men det var inte det som min interpellation egentligen handlade
            om, utan den handlade om att kvinnor och män inte får samma möjligheter
            till etablering i samhället. Där kan man ha två olika debatter.
          </note>
          <note>
            Vi vet att kvinnor kan och vill komma in i arbetslivet. De önskar
            precis samma frihet som alla andra. De drömmer om att kunna försörja
            sig själva. De drömmer om att kunna ge sina barn ett framtida
            liv som kanske är mycket bättre än det som de själva har haft.
            Etableringen måste bli mer jämställd, och det måste ske förändringar.
          </note>
          <note>
            De attityder som finns, och som statsrådet tog upp, om att man
            tycker att de ska gå hemma med föräldrapenning är förödande för
            barnen, för kvinnorna, för familjen och för hela vårt samhälle.
            Kring sådant här gror också många negativa tankar. Låt oss tillsammans
            åtminstone se till att kvinnor får möjligheter. Då måste de få
            samma möjligheter som männen till etablering. Det är när man är
            ny i Sverige som man kan påverka mycket mer. Det är då man är
            som mest mottaglig för vad som gäller här.
          </note>
          <note>
            De allra flesta som kommer hit till Sverige vill så gärna komma
            in i vårt samhälle. De vill så gärna bli svenskar och känna att
            de gör en insats i vårt samhälle. Låt dem därför få bli det.
          </note>
          <note type="speaker">
            Anf. 136 Statsrådet ERIK ULLENHAG (FP):
          </note>
          <note>
            Herr talman! Låt mig ta fasta på vad Ann-Christin Ahlberg sade
            på slutet av sitt anförande om att man vill komma in i samhället.
            Det är sant.
          </note>
          <note>
            Jag vet att Ann-Christin Ahlberg och andra gör precis som jag
            och träffar människor som är nyanlända i Sverige. Jag har hittills
            inte träffat någon som säger till mig: Jag flydde hit för att
            leva på bidrag. Tack så mycket.
          </note>
          <note>
            Nu kan man ta det som anekdotisk information vilka jag träffar.
            Men den utredning som vi har pekat på har tittat på sökintensitet
            för invandrare och för svenskfödda. Viljan att få jobb är likadan.
            Det är till och med så att den som är utrikes född under den första
            tiden i Sverige söker jobb i högre grad än den som är född i Sverige.
            Det är därför som vi i grunden lägger om hela politiken med mer
            fokus på jobb och på egenförsörjning.
          </note>
          <note>
            Ann-Christin Ahlberg sade att frågan handlade om att kvinnor
            och män inte får samma möjligheter. I det ligger effekterna av
            föräldraförsäkringen. Jag vet att det är jobbigt eftersom ni var
            så emot de förändringar som vi ska göra. Jag välkomnar att ni
            är beredda att se över det. Men detta är en förklaring till att
            man inte har kommit in i svenskundervisningen. Sedan finns det
            andra. Det är därför som jag har redovisat ett antal saker som
            vi nu gör från regeringens sida.
          </note>
          <note>
            Jag ska peka på ytterligare en frågeställning som jag välkomnar
            att Socialdemokraterna och den övriga oppositionen funderar på.
            Nu talar vi framför allt om flyktingar och deras anhöriga. En
            annan jämställdhetsfråga, om vi nu ska tala om nyanlända invandrare,
            gäller anhöriginvandrare som inte är anhöriga till flyktingar.
            Vi har diskussionen kring den så kallade fruimporten där kvinnor
            ibland hamnar i rent vedervärdiga situationer. Vi har ett läge
            där vi har anhöriginvandrade kvinnor, som inte är flyktinginvandrare,
            som har ungefär likartade utmaningar som flyktinginvandrade kvinnor.
            Det är också en fråga som jag och regeringen fortsätter att titta
            på eftersom vi behöver ta tag i dessa frågor tydligare, tidigare
            och snabbare än vad vi har gjort förut.
          </note>
          <note>
            Jag tackar för en mycket bra debatt.
          </note>
          <note>
            Överläggningen var härmed avslutad.
          </note>
          <note>
            13 § Svar på interpellation 2012/13:218 om utländska akademikers
            etablering på arbetsmarknaden
          </note>
          <note type="speaker">
            Anf. 137 Statsrådet ERIK ULLENHAG (FP):
          </note>
          <note>
            Herr talman! Patrik Björck har frågat mig vad jag avser att ta
            för initiativ för att akademiker med utländsk utbildning ska tas
            till vara på den svenska arbetsmarknaden.
          </note>
          <note>
            Jag vill börja med att påminna om att det inte bara är invandrade
            akademiker som kan vara överutbildade för sina jobb. Såväl över-
            som underutbildning för yrket förekommer bland både in- och utrikes
            födda. Det är viktigt för både individen och samhället att kompetenser
            tas till vara. En inriktning för regeringens arbetsmarknadspolitik
            är därför att förbättra matchningen på arbetsmarknaden.
          </note>
          <note>
            För att svara närmare på det som ligger på mitt eget bord, arbetar
            regeringen på flera fronter för att just akademiker med utländsk
            utbildning ska tas till vara bättre. Det handlar om förbättrade
            etableringsinsatser, utvecklade möjligheter till validering och
            komplettering av utbildningar samt arbete mot diskriminering.
          </note>
          <note>
            Etableringsreformen innebar en större individualisering av insatserna
            för nyanlända flyktingar och deras anhöriga. Insatser påbörjas
            tidigare och har tydligare inriktning mot arbete. Ett kvarstående
            problem för många akademiker är att de flesta som studerar inom
            sfi och komvux i syfte att lära sig svenska går samma väg genom
            utbildningssystemet, oavsett tidigare utbildning eller syfte med
            språkstudierna. Övergången mellan sfi och andra skolformer innebär
            också ofta fördröjningar. Om individens mål till exempel är att
            studera vidare på universitet eller högskola bör utbildningen
            i svenska vara anpassad för vidare studier. Regeringen har nyligen
            gett Sfi-pengsutredningen i uppdrag att föreslå anpassningar av
            sfi-undervisningen med bland annat denna inriktning.
          </note>
          <note>
            Att få sin utbildning bedömd i Sverige är för många ett stort
            steg mot kvalificerat arbete eller vidareutbildning på rätt nivå.
            Totalt utfärdade Högskoleverket 4 160 bedömningsutlåtanden under
            2011. Den genomsnittliga handläggningstiden har minskat med nästan
            25 procent jämfört med året innan. För att ytterligare underlätta
            för personer med utländsk utbildning har regeringen samlat all
            bedömning av utländsk utbildning vid den nya myndigheten Universitets-
            och högskolerådet. Samtidigt har resurserna för bedömningsverksamheten
            förstärkts i syfte att ytterligare korta ledtiderna och möta upp
            ökad ärendeinströmning.
          </note>
          <note>
            Under 2000-talet har också möjligheterna till kompletterande
            utbildningar för personer med utländska examina ökat. Regeringens
            befintliga satsning om ca 52 miljoner kronor för kompletterande
            utbildning för yrkesgrupperna lärare, jurister, läkare, sjuksköterskor
            och tandläkare fortsätter.
          </note>
          <note>
            Universitets- och högskolerådet ska också utvärdera och analysera
            effekten och användningen av utlåtanden avseende avslutad utländsk
            högskoleutbildning. Myndigheten ska därvid beakta om utlåtandet
            fyller syftet att underlätta målgruppens inträde på arbetsmarknaden.
            Ett problem i sammanhanget är att alla inte har med sig dokumentation
            från sina tidigare studier. Universitets- och högskolerådet ska
            därför också föreslå metoder för bedömning i de fall dokumentation
            saknas.
          </note>
          <note>
            Sist men inte minst har regeringen under senare år stärkt skyddet
            mot diskriminering. Det arbetet fortsätter. I juli 2012 gav regeringen
            en särskild utredare i uppdrag att undersöka hur krav på aktiva
            åtgärder ska utformas och göras tydliga för att bli ett effektivare
            medel i arbetet med att förebygga diskriminering (dir. 2012:80).
            Stödet till organisationer som verkar mot diskriminering har också
            permanentats från 2013.
          </note>
          <note>
            Jag ser fram emot debatten.
          </note>
          <note type="speaker">
            Anf. 138 PATRIK BJÖRCK (S):
          </note>
          <note>
            Herr talman! Jag tackar statsrådet för svaret på interpellationen.
            Detta är egentligen ingen ny debatt. Debatten om att det är ett
            slöseri att inte tillvarata utlandsfödda akademiker har pågått
            under många år. Det är ett problem som fanns långt innan statsrådet
            tillträdde på sin post och till och med innan alliansregeringen
            tillträdde. Det är viktigt att framhålla det.
          </note>
          <note>
            Det kanske inte finns en lösning för alla dessa problem. Jag
            hoppas och tror att vi kan vara överens om att det är ett problem
            och att det är viktigt att komma till rätta med det, så att det
            inte ska vara någon konflikt just på denna punkt.
          </note>
          <note>
            Herr talman! Svaret ger mig anledning att fundera lite. Jag lyssnade
            även på frågestunden i dag. Jag tyckte att statsrådet visade ett
            tveksamt engagemang när han fick en fråga i likalydande riktning
            som interpellationen. Statsrådet visade ett tveksamt engagemang
            och sade att det var arbetsgivarna som det var fel på. Om dessa
            gamla och svåra problem ska lösas krävs det ett stort engagemang.
          </note>
          <note>
            Statsrådet inledde sitt svar med att avdramatisera och negligera
            problembilden genom att säga att det inte är bara invandrade akademiker
            som kan vara överutbildade. Det kan väl vara möjligt att det är
            sakligt korrekt, men det ger intrycket av att statsrådet inte
            tycker att det här är ett viktigt samhällsproblem att lösa. Det
            gör mig lite bekymrad eftersom grunden för interpellationen bygger
            på det faktum att många har invandrat till Sverige och har en
            akademisk utbildningsbakgrund, men få av dem arbetar med något
            som motsvarar denna utbildningsbakgrund.
          </note>
          <note>
            Den här situationen har väckt uppmärksamhet under lång tid, bland
            annat har Riksrevisionen gjort en undersökning och konstaterat
            att utlandsfödda akademiker i högre utsträckning än infödda är
            arbetslösa, arbetar deltid, saknar tillsvidareanställning och
            är överkvalificerade i de anställningar de har. Detta är ett väl
            känt faktum och väl utrett. Vi behöver inte tvista om själva problembilden.
          </note>
          <note>
            Endast 52 procent av utlandsfödda akademiker har fått sin utbildning
            bedömd av en svensk myndighet, enligt Riksrevisionen. Efter 1019
            år arbetar endast hälften av alla utrikes födda med eftergymnasial
            utbildning i yrken som kräver en sådan utbildning. Den slutsats
            som Riksrevisionen gör, herr talman, är att den akademiska kompetens
            som finns hos personer med utländsk utbildning inte utnyttjas.
            Samtidigt som det finns många arbetslösa högkvalificerade utlandsfödda
            finns ett stort behov av kvalificerad arbetskraft på arbetsmarknaden.
            Sedan finns problemen med pensionsavgångar, generationsväxlingar
            och så vidare. Man måste naturligtvis tillvarata all kompetens
            som finns.
          </note>
          <note>
            Jag blir lite bekymrad när statsrådet inleder med att avdramatisera,
            tona ned och försöka säga att detta inte är ett så stort problem.
            Om man har den ingången är risken att förslagen och prioriteringarna
            inte hamnar högst upp på dagordningen även om man inte aktivt
            motsätter sig dem.
          </note>
          <note>
            Herr talman! För att komma till rätta med problemet krävs ett
            större engagemang och fler handfasta förslag från statsrådet.
            Det här är något som vi båda, och många före oss, erkänner är
            ett stort samhällsproblem.
          </note>
          <note type="speaker">
            Anf. 139 Statsrådet ERIK ULLENHAG (FP):
          </note>
          <note>
            Herr talman! Jag ska försöka visa ett större engagemang. Det
            lovar jag Patrik Björck.
          </note>
          <note>
            Anledningen till mitt svar är att vi ska vara tydliga med hur
            verkligheten ser ut. Det finns en överutbildning på svensk arbetsmarknad,
            och det är ett problem. Det gäller både utrikes och inrikes födda.
            En ny studie som den parlamentariska socialförsäkringsutredningen
            har beställt visar att 52 procent av alla sysselsatta utlandsfödda
            och 46 procent av inrikes födda i Sverige är överutbildade för
            sina jobb. Det finns ett genuint matchningsproblem på svensk arbetsmarknad,
            och om vi ska lösa problemen måste vi utgå från detta.
          </note>
          <note>
            Från detta kan vi inte dra slutsatsen att det här är ett lika
            stort problem bland de inrikes födda som de utrikes födda. Problemet
            är större bland människor med utbildning från andra länder. Vi
            måste se bakom siffrorna. Här har man tittat på dem som faktiskt
            är sysselsatta. Det finns dessutom människor med en akademisk
            utbildning från ett annat land som aldrig har kommit i jobb. Då
            är slöseriet dubbelt. Arbetslösheten bland människor som har skaffat
            sig en akademisk utbildning eller en yrkesutbildning och är födda
            i Sverige är betydligt lägre.
          </note>
          <note>
            Vad gör vi då, och vilka är problemen? Det är ett otroligt slöseri
            om jag nu ska visa ett engagemang för Patrik Björck när vi inte
            tar till vara de akademiskt utbildade. Jag tror att det beror
            på att vi i Sverige fortfarande är lite ovana och fortfarande
            har inställningen att det endast är Sverige som svenska krusbär
            har.
          </note>
          <note>
            Låt mig göra en personlig utvikning. Jag har en bakgrund som
            tjänsteman åt den socialdemokratiska regeringen på Utrikesdepartementet.
            Jag funderar över vilka som började samtidigt som jag på diplomatprogrammet.
            Det var folk med internationell erfarenhet. Om du kunde persiska,
            kinesiska och hade läst vid Oxford hade du mycket goda möjligheter
            att få tjänst vid Regeringskansliet och Utrikesdepartementet det
            vill säga om du var född i Sverige. Men om du hade med dig persiskan
            och var född i Iran, sedan läst i Oxford och sedan kommit till
            Sverige var det betydligt svårare.
          </note>
          <note>
            Låt oss vara tydliga med att arbetsgivare har ett ansvar. Det
            ansvaret tar jag och regeringen med hjälp av mycket tydliga regleringsbrev.
            Det är numera mer neutrala ansökningsmetoder till exempelvis Utrikesdepartementet
            än på min tid för att öka mångfalden. Det ger resultat.
          </note>
          <note>
            Vi prövade nyligen så kallad speed dating, det vill säga ganska
            snabba anställningsintervjuer i Regeringskansliet för att tillsätta
            traineeplatser. Det gav resultat där utrikes födda akademiker
            faktiskt kom in och fick jobb.
          </note>
          <note>
            Jag är rätt bekymrad över det jag ibland har mött även i statlig
            sektor. Tidigare sade man i Regeringskansliet att man inte kunde
            sätta upp tydliga mångfaldsmål därför att om man satte upp tydliga
            mångfaldsmål måste man först vänta på myndigheterna som man rekryterar
            från. Först när de nått mångfald kan Regeringskansliet få mångfald.
            Problemet med detta är att det sänder en otroligt stark signal
            till alla myndigheter under Regeringskansliet om Regeringskansliet
            säger att man inte kommer att agera förrän myndigheterna agerar
            eftersom man lever i en hierarkisk miljö där myndigheterna kommer
            att se att det som lönar sig inte är en mångfaldsbakgrund. Där
            har vi också ett ansvar.
          </note>
          <note>
            Utöver vad som görs med statliga arbetsgivare pekar jag på ett
            antal åtgärder vi vidtar för att samla ansvaret för validering,
            titta på vad som fungerar och utifrån det se vad som behöver göras
            mer. Validering innebär översättning av en utländsk examen. Detta
            är ett första steg. Det andra som måste göras är att se till att
            det finns en tydlighet i vad detta betyder i Sverige. Hur fungerar
            ett yrke?
          </note>
          <note>
            De 52 miljoner kronorna till tandläkare, sjuksköterskor och läkare
            fungerar så att du får en kompletterande utbildning till din läkarexamen
            från ditt hemland. När du går den kompletterande utbildningen
            får du praktik och kontakter. En irakiskfödd läkare berättade
            för mig hur mycket detta betydde. När han kom ut på praktik i
            Sverige fick han en förståelse för hur den svenska sjukvården
            var uppbyggd och kunde också arbeta i den mindre hierarkiska miljö
            som den svenska sjukvården innebär än den irakiska sjukvården.
          </note>
          <note>
            Jag ber om ursäkt, Patrik Björck, om jag inte visar tillräckligt
            engagemang, men jag lovar att i kommande anföranden visa fler
            konkreta förslag som är på gång.
          </note>
          <note type="speaker">
            Anf. 140 PATRIK BJÖRCK (S):
          </note>
          <note>
            Herr talman! Tack för den avslutningsvis höjda engagemangsnivån
            i frågan. Men även nu inledde statsrådet med att försöka tona
            ned problemet och säga att det inte är så farligt. Sedan steg
            statsrådets engagemang allteftersom. Det är bra att det går åt
            det hållet. Det hade varit värre om det hade gått åt andra hållet.
          </note>
          <note>
            Varför jag betonar detta är inte för att raljera, herr talman,
            utan för att jag är helt övertygad om att mycket av det som statsrådet
            föreslår i svaret är bra saker. Validering är viktigt, och så
            vidare. Jag motsätter mig inte alls det. Mycket av det är bra.
          </note>
          <note>
            Jag inledde också med att säga att det här är ett gammalt, välkänt
            och välutrett problem från före statsrådets tid och före denna
            regerings tid. En av de saker som krävs, förutom konkreta insatser,
            är det starka engagemanget. Man behöver erkänna att det är ett
            samhällsproblem och ett slöseri.
          </note>
          <note>
            I Västsverige finns det fleråriga erfarenheter av att erbjuda
            invandrade akademiker kompletterande utbildningsinsatser. Ett
            av dessa projekt gällde utländska läkare och startade år 2000.
            Här deltog 141 läkare, och 110 av dessa fick arbeten under projektets
            gång. Projektet är oerhört framgångsrikt. Man lyckades korta vägen
            till svensk läkarlegitimation med i genomsnitt 2,1 år, och den
            samhällsekonomiska vinsten enligt Handelshögskolan i Göteborg
            var 117 miljoner. Det är naturligtvis fantastiskt för samhället
            och för de individer som kunde göra en insats, utveckla sig och
            arbeta inom det område de var utbildade för.
          </note>
          <note>
            Länsstyrelsen i Västra Götaland har drivit Projekt utländska
            akademiker där syftet med projektet har varit att skapa långsiktiga
            och hållbara lösningar för utländska akademiker. Förutom länsstyrelsen
            ingick andra samverkanspartner, till exempel kommunförbund, arbetsförmedling,
            lärosäten och så vidare. Det här projektet samlade erfarenheter
            som hade gjorts efter att ha erbjudit olika kompletterande utbildningsinsatser
            i drygt tio år. En erfarenhet också en ledstjärna av utbildningsinsatserna
            är att de flesta kan få arbete som motsvarar tidigare utbildning
            och yrkeserfarenhet med rätt insatser vid rätt tidpunkt. Man har
            visat att det finns ingen som helst motsättning mellan att ta
            ett jobb och att få rätt jobb. Det är snarare fråga om tidiga
            insatser och språkstudier varvade med praktik, som mycket riktigt
            statsrådet var inne på.
          </note>
          <note>
            Behovet av den typen av insatser, till exempel Korta vägen och
            liknande, är stort. Det finns stora samhällsekonomiska vinster
            att göra. De individuella ska vi inte tala om. Det som krävs är
            att de kompletterande utbildningsinsatserna får en permanent organisation
            och finansiering och att det finns en tydlig samordning och ansvarsfördelning.
          </note>
          <note>
            Jag har en konkret fråga till statsrådet som har sin utgångspunkt
            i att problemet inte är nytt utan gammalt. Många av de förslag
            som statsrådet har lagt fram här är bra. Det krävs säkert många
            blommor i rabatten för att få dem att fungera tillsammans med
            ett engagemang. Här har vi erfarenheter från Västsverige som känns
            väldigt konkreta och tydliga och som tydligen producerar goda
            resultat.
          </note>
          <note>
            Då är min fråga till statsrådet: Kan erfarenheterna i Projekt
            utländska akademiker och den föreslagna modellen med akademikerförmedling
            vara en modell att fortsätta att jobba med, med en permanent finansiering
            och ett tydligt uppdrag?
          </note>
          <note type="speaker">
            Anf. 141 ISMAIL KAMIL (FP):
          </note>
          <note>
            Herr talman! Det Patrik tar upp är viktigt. Jag tvekar inte det
            minsta i fråga om vad statsrådet har gjort och kommer att göra.
          </note>
          <note>
            Det är ett gammalt problem. Jag kan ta ett exempel från mitt
            gamla jobb som sjukvårdslandstingsråd. Vi hade en läkare som varje
            år när han läste i Wien kom på praktik till Uppsala, först som
            undersköterska och sedan som sjuksköterska. När han sedan var
            klar med sin utbildning ville han komma till Sverige och jobba
            som läkare. Då fick han göra prov, men han blev underkänd i provet
            inte i det skriftliga utan i det muntliga. Han använde sig av
            en del tyska ord. Det gjorde att han med svenska språket som kompetens
            sökte jobb i Norge, och de sade: Åh, vad bra svenska du talar!
            Så började han jobba dagen efter i Norge. Samarbetet mellan Sverige
            och Norge gjorde att han ett par dagar senare kunde söka legitimation
            i Sverige och komma hit via Norge.
          </note>
          <note>
            Det var så förr i tiden. Det är precis som Patrik säger: Det
            är gamla problem. Och det är som Erik säger: Det är slöseri med
            resurser. Vi måste utnyttja de här personerna på bästa sätt. Jag
            har träffat många läkare, överläkare och kirurger som i dag tyvärr
            kör taxi, eftersom de har kommit bort från sitt arbete under många
            år, vilket har gjort att de inte kan komma tillbaka.
          </note>
          <note>
            Många gånger när de sökte praktik protesterade facket och sade
            att de var överkvalificerade. Vi får tänka på de människorna.
            När de kommer hit är det viktigt att det sker en validering. Det
            är vad regeringen har gjort. Så fort som möjligt måste man komma
            till Arbetsförmedlingen. Valideringen är jätteviktig.
          </note>
          <note>
            Sedan gäller det signalen till personen i fråga. Det är jätteviktigt
            att säga Jag behöver komplettering i det ena eller det andra redan
            efter ett par månader och inte som det har varit förr. Flera år
            kanske skulle ha passerat. Sedan skulle man läsa sfi. Sedan skulle
            man läsa svenska för sjukvårdspersonal. Och sedan kom man helt
            enkelt bort från arbetet.
          </note>
          <note>
            Det är viktigt med de utmaningar som regeringen har framför sig
            och som statsrådet har pekat på. Valideringen är jätteviktig som
            signal till de här akademikerna. Om jag är historielärare i arabiska
            har jag självklart svårare att komma in på arbetsmarknaden i Sverige.
            Då kanske man så tidigt som möjligt ska få signalen att komplettera
            sin akademiska examen med många andra ämnen, så att man kan få
            jobb i stället för att efter fem år få veta att man har svårt
            att få jobb som lärare i finska eller vad det kan vara.
          </note>
          <note>
            Det är viktiga frågor för oss alla. Det är det som har gjort
            att många akademiker i dag har hamnat i utanförskap. Det är väldigt
            svåra förhållanden för dem.
          </note>
          <note>
            Jag hoppas att du, Erik, fortsätter med den strategi som du har
            börjat med. Validering är det jätteviktigt att vi kommer i gång
            med. Det andra är att man har en individuell plan när man hamnar
            på Arbetsförmedlingen och att det inte är som tidigare, att det
            är socialbidrag som gäller. Arbetsförmedlingen har en stor uppgift
            framför sig i att kunna hjälpa de här människorna, fånga de här
            resurserna så fort som möjligt. Det är slöseri med resurser.
          </note>
          <note type="speaker">
            Anf. 142 Statsrådet ERIK ULLENHAG (FP):
          </note>
          <note>
            Herr talman! Man är van att sitta i regeringen och ha socialdemokrater
            som skäller på en. Det är bra. Det är så regeringen fungerar.
            Man ska alltid opponera på regeringen.
          </note>
          <note>
            I dag är jag dock lite förvånad. I förra debatten frågade ni:
            Varför gör ni inte mer? Sedan hänvisade ni till den utredning
            som jag har tillsatt, som har ett antal konkreta förslag. Ja,
            jag gillar regeringens politik, och därför har jag tillsatt utredningen.
          </note>
          <note>
            Nu har jag en debatt med Patrik Björck som vill att jag ska peka
            på positiva exempel på vad som sker. Det är jättebra. Jag gillar
            det.
          </note>
          <note>
            Satsningarna på kompletterande utbildning för läkare som har
            fått jobb var precis det jag nämnde. Det är en satsning från regeringens
            sida. Det är ingen annan som har hittat på det. Det var den jag
            menade när jag sade att det nu finns en permanent finansiering
            med 52 miljoner kronor. Vi kanske behöver bygga ut den ytterligare.
            Den har varit otroligt framgångsrik, för tandläkare, för läkare,
            för sjuksköterskor.
          </note>
          <note>
            Beträffande Korta vägen: En statlig myndighet, länsstyrelsen,
            lyder trots allt under regeringen. Det är också vi som tar de
            initiativen. Jag uppskattar att Patrik Björck tycker att de är
            bra. Jag skulle önska eftersom jag efterlyser fler idéer att Patrik
            Björck funderade ytterligare på vad vi kan göra mer och vad som
            i så fall är Socialdemokraternas alternativ.
          </note>
          <note>
            Det korta svaret, Patrik Björck, är: Ja, den del av regeringens
            politik som fungerar kommer jag att fortsätta med.
          </note>
          <note>
            Sedan behöver vi fundera på en annan sak. Det handlar inte bara
            om validering och kompletterande utbildning, utan det handlar
            om: Hur startar min resa i Sverige? Jag menar att vårt nästa stora
            reformområde är svenskundervisning för invandrare. Den är i dag
            problematisk för den som saknar utbildning som har svårt att kombinera
            med praktik, men den är problematisk också för den som vill ha
            den kompletteringsutbildning som Ismail Kamil pratar om.
          </note>
          <note>
            Vad händer om jag går igenom svenskundervisning för invandrare
            och får godkänt betyg i nivå D, den högsta nivån? Det räcker normalt
            sett inte för att sedan söka till universitetet. Då behöver jag
            i andra ledet gå vidare till den kommunala vuxenskolan den möjligheten
            finns. På kommunala vuxenskolan kan jag läsa svenska som andra
            språk, och sedan kan jag gå vidare med en kompletterande utbildning.
          </note>
          <note>
            Vad är problemet med den strukturen? Det blir väntetider i varje
            led! Det blir väntetider på att få plats först på sfi i värsta
            fall. Sedan blir det väntetider när jag är färdig med sfi och
            innan jag börjar med svenska som andra språk. När jag väl har
            kommit in i svenska som andra språk har jag situationen att jag
            får repetera rätt mycket av det jag lärde mig i sfi, och då tar
            det flera år innan jag kan få den kompletterande utbildningen.
          </note>
          <note>
            Då är problemet oavsett om jag är svenskfödd eller född i ett
            annat land att kunskap är en färskvara. Hade jag med mig en sjuksköterskeutbildning
            från mitt hemland kan det ha tagit ett antal år innan jag väl
            har fått den kompletterande utbildningen och kan gå ut och jobba
            och är inte lika attraktiv på svensk arbetsmarknad längre.
          </note>
          <note>
            Rätt mycket av detta har vi förändrat, men det finns fler saker
            kvar att göra. Vi kan gå tillbaka till det hur det fungerade innan
            alliansregeringen kom till makten. Då var det betydligt värre.
            Då fick jag inte jobba under asyltiden, till att börja med, vi
            hade längre väntetider för asylansökningar, och när jag väl hade
            fått asyl hade vi ett system dessförinnan som innebar att jag
            först skulle läsa svenska för invandrare och sedan kanske kunde
            komma ut och anmäla mig på Arbetsförmedlingen. Då fick vi effekten
            att vi inte tog till vara akademiker, för detta drabbade akademiker,
            men det drabbade också andra.
          </note>
          <note>
            Vi behöver göra mer. Jag är den förste att erkänna det. Men vi
            ska också vara tydliga med att säga: En del har hänt. Vi är i
            ett läge där var tredje läkare i vårt land är född i ett annat
            land. Var fjärde tandläkare som jobbar i vårt land är född i ett
            annat land.
          </note>
          <note>
            En förklaring till detta är insatser som regeringen har gjort.
            En annan förklaring är att vi har brist på de här områdena. Låt
            oss vara tydliga med det. Det är inte så att landstingen eller
            regionerna har så otroligt mycket bättre värderingar än alla andra,
            utan Akademiska sjukhuset i Uppsala eller någon annanstans i Sverige
            har inte haft så mycket val. Och då har dörrarna öppnat sig. Men
            även de som har flera val måste hamna i en situation då den som
            är högutbildad har chansen att ta till vara sin akademiska utbildning.
          </note>
          <note>
            Jag efterlyser gärna något från Patrik Björck. Du får jättegärna
            använda nästa inlägg till att berätta om fler saker som regeringen
            har gjort som är bra och som du tycker att vi borde göra mer av.
            Men har du andra idéer att skicka med till regeringen vore jag
            tacksam.
          </note>
          <note type="speaker">
            Anf. 143 PATRIK BJÖRCK (S):
          </note>
          <note>
            Herr talman! Först till Ismail Kamil: Jag tyckte att det var
            en bra berättelse och beskrivning av ett gammalt bekymmer som
            många är ansvariga för och som många förhoppningsvis vill lösa.
          </note>
          <note>
            Inom parentes sagt finns det en scen i filmen om Cornelis Vreeswijk
            där han söker svenskt medborgarskap och det faller på att de påstår
            att han inte kan språket. Men det var väl kanske en av de människor
            som behärskade det svenska språket bäst av alla, innan han dog.
            Det är en liknande historia som Ismail berättar.
          </note>
          <note>
            Jo, jag säger att det finns en del saker som regeringen gör som
            är bra. Jag är bara inte riktigt nöjd med engagemanget och vill
            ha mer och vill att man går fortare och löser det här gamla problemet.
          </note>
          <note>
            Jag är medveten om att länsstyrelsen lyder under regeringen.
            Men det exempel som jag tog upp, Projekt utländska akademiker,
            finansierades genom ESF-medel. Då blir det lite bekymmersamt när
            Erik Ullenhag slår sig för bröstet.
          </note>
          <note>
            Min fråga gäller när projektpengarna är slut och Erik Ullenhag
            inte är beredd att tillskjuta resurser till den myndighet, länsstyrelsen,
            som han visserligen bestämmer över men som han låter lida under
            resursbrist. Det spelar ingen roll om man bestämmer över en myndighet
            om man sedan inte ger myndigheten resurser och starka beslut att
            göra vissa saker.
          </note>
          <note>
            Min fråga var om man skulle kunna använda erfarenhet från projektet
            och permanenta det och finansiera det eftersom man inte kommer
            att få ESF-finansiering för det i fortsättningen.
          </note>
          <note>
            Sedan tycker jag inte att jag har skällt särskilt mycket. Jag
            har verkligen ansträngt mig för att hålla en för mig ganska lugn
            och sansad samtalston. Då skulle statsrådet ha träffat mig vid
            andra tillfällen, om han tyckte att det här var att skälla!
          </note>
          <note type="speaker">
            Anf. 144 ISMAIL KAMIL (FP):
          </note>
          <note>
            Herr talman! Det är jätteviktigt att vi tar i de här frågorna.
            Det är inte bara valideringsfrågorna utan en attitydfråga, vilket
            man många gånger ofta glömmer. Attityderna är viktiga när vi ska
            ta hand om våra nyanlända, våra nysvenskar eller vad vi kan kalla
            dem. Det är jätteviktigt att man redan från början, utan slöseri
            med tid ska komma underfund med vilken kompetens man har.
          </note>
          <note>
            Jag har träffat många som nu kör taxi och annat och som tidigare
            har varit tvungna att gå på socialbidrag. De frågar varför de
            inte tidigare har fått den här informationen. De beskriver att
            de kände sig som parasiter men att de nu försörjer en familj.
            Nu har familjen kommit i gång. Nu har även kvinnan kommit i gång
            och så vidare, och det har koppling till det som Erik tog upp
            tidigare om kvinnliga akademiker.
          </note>
          <note>
            Där är det också en stor skillnad, för de kvinnliga akademikerna
            har ofta varit hemma med barnen, och det har gjort det ännu svårare
            för dem att komma i kontakt med arbetslivet än för deras män.
          </note>
          <note>
            Detta är självklart en stor fråga. Vi har gjort mycket under
            alliansregeringen, men det återstår mycket. Vi får inte en lösning
            på detta över en natt. Men vi har gjort positiva förändringar,
            och jag hoppas att vi fortsätter på den vägen, för det är slöseri
            med resurser, och samhället har inte råd att låta dem som har
            utbildat sig och har många års arbetslivserfarenhet komma hit
            och vara passiva. Varje färdigutbildad läkare kostar oss 1 ½ miljon.
            Här har vi färdigutbildade som kommer hit, och vi slösar bort
            de resurserna!
          </note>
          <note type="speaker">
            Anf. 145 Statsrådet ERIK ULLENHAG (FP):
          </note>
          <note>
            Herr talman! Jag har debatterat med Patrik Björck tidigare. Jag
            uttryckte förvåning över att han inte skällde som han brukade
            utan lyfte fram det i regeringen som är bra. Det välkomnar jag,
            men vi närmar oss valet om något år, så då kan vi bli tuffa mot
            varandra.
          </note>
          <note>
            Låt oss vara tydliga. Jag tror att vi är ganska överens om problembilden.
            Sedan ska vi också beskriva att vi har förändrat rätt mycket och
            att det går åt rätt håll. Vi hade en situation, inte bara beroende
            på det politiska systemet, där vi hade kravprofiler på svensk
            arbetsmarknad som tydligt stängde ute människor med utrikes bakgrund.
            När det gick som längst kunde det krävas gymnasiebetyg i svenska
            för att söka jobb som lokalvårdare. Då är det ganska långt in
            på svensk arbetsmarknad.
          </note>
          <note>
            Ismail Kamil beskriver hur en arbetsgivare i Uppsala län, Akademiska
            sjukhuset, slarvade bort någon. Man tyckte att svenskan var tillräckligt
            bra i Norge men inte i Sverige. Vi har haft kravprofiler där vi
            inte har sett möjligheter utan problem.
          </note>
          <note>
            Det som också har hänt och detta ligger lite bortom det politiska
            är att den demografiska utmaningen har öppnat vissa arbetsmarknader.
            När det gäller läkaryrket beror det på att man hade ett otroligt
            framgångsrikt läkarförbund som påpekade att vi skulle ha läkaröverskott,
            vilket alla i den här kammaren trodde på. Min äldre bror är läkare.
            När han läste till läkare fick han höra att han skulle bli arbetslös,
            för det fanns alldeles för mycket läkare i Sverige. Där hade man
            ett framgångsrikt fackförbund och politiker som inte kunde se
            igenom siffrorna, och därför fick vi läkarbrist.
          </note>
          <note>
            Det positiva är att människor har kommit in. Jag vill dock vara
            mycket tydlig: Det faktum att var tredje läkare är utrikes född
            är inte detsamma som att arbetsmarknaden för utländska akademiker
            är öppen i Sverige. Tvärtom har vi otroligt mycket kvar att göra
            på det området. En del handlar om att öppna upp ett mottagande
            som går snabbare in i utbildningsvägar.
          </note>
          <note>
            Låt mig konkret svara på Patrik Björcks sista fråga: Vi får se.
            Vi har samlat kunskapen om validering på en myndighet. Den myndigheten
            har nu fått i uppdrag att samla in information om vad som fungerar
            och vad som fungerar bäst.
          </note>
          <note>
            En del av det Patrik Björck tog upp kan jag svara tydligt ja
            på. Satsningen på kompletteringsutbildningar för ett antal akademikerutbildningar
            ligger kvar, och den finansieringen finns kvar precis som förra
            året, och den kommer att kunna finnas kvar nästa år. Om det vi
            ytterligare behöver bygga ut kommer jag att återkomma till.
          </note>
          <note>
            Överläggningen var härmed avslutad.
          </note>
          <note>
            14 § Svar på interpellation 2012/13:219 om stöd till språkutveckling
            för nyanlända invandrare
          </note>
          <note type="speaker">
            Anf. 146 Statsrådet ERIK ULLENHAG (FP):
          </note>
          <note>
            Herr talman! Maria Stenberg har frågat mig vilka åtgärder jag
            avser att vidta för att stödja språkutbildning och språkutveckling
            direkt på arbetsplatserna för nyanlända invandrare.
          </note>
          <note>
            Kunskaper i svenska språket är avgörande för att kunna komma
            in i det svenska samhället. Språket är ofta språngbrädan som möjliggör
            att människor som flyttar eller flyr till vårt land kan bidra
            med sina kompetenser och erfarenheter på arbetsplatser eller som
            företagare, och aktivt delta i samhällslivet. Kunskaper i svenska
            språket är också en förutsättning för att individer ska kunna
            utnyttja sina rättigheter och fullgöra sina skyldigheter.
          </note>
          <note>
            Det är därför av yttersta vikt att utbildning i svenska för invandare
            fungerar bra och snabbt ger nyanlända invandrare möjlighet att
            lära sig svenska och komma i arbete. Tyvärr tvingas vi konstatera
            att det fortfarande finns behov av ytterligare förstärkningar
            och förbättringar, och särskilt individanpassningen behöver stärkas.
          </note>
          <note>
            Regeringen har därför tillsatt en särskild utredare som ska föreslå
            hur valfrihet och individuell anpassning kan ökas inom utbildningen,
            bland annat genom ett system med sfi-peng. Men mer behöver göras.
            Mot bakgrund av problem med bristande flexibilitet och individanpassning
            i utbildningen ger regeringen nu därför ett tilläggsuppdrag till
            utredningen för att ta ett brett grepp om hur nyanlända ska matchas
            med rätt språkutbildning.
          </note>
          <note>
            Utredningen får i uppdrag att överväga om all sfi-utbildning
            i framtiden bör ges inom kommunal vuxenutbildning, komvux, och
            särskild utbildning för vuxna, särvux. Om utredaren kommer med
            ett sådant förslag ska uppdraget att föreslå hur valfrihet kan
            ökas inom utbildningen i sfi även omfatta hur valfrihet kan öka
            inom komvux och särvux som helhet.
          </note>
          <note>
            Därutöver får utredningen bland annat i uppdrag att se över hur
            sfi bättre ska kunna kombineras med arbete eller praktik, till
            exempel genom att överväga om Arbetsförmedlingen ska få möjlighet
            att upphandla den utbildning i svenska som ges inom ramen för
            etableringsuppdraget. På så sätt skulle mer skräddarsydda lösningar
            kunna skapas där det blir lättare att kombinera praktik eller
            jobb med studier i svenska.
          </note>
          <note>
            Utredningen får också i uppdrag att föreslå hur innehållet i
            utbildningen bättre kan individanpassas och utformas för att kunna
            kombineras med andra utbildningar eller yrkespraktik. Ett alternativ
            är att införa fasta studievägar utifrån elevens mål, till exempel
            ett yrkesspår och ett studieförberedande spår.
          </note>
          <note>
            I avvaktan på att sfi-pengsutredningen slutredovisar sitt uppdrag
            i höst har Skolverket fått i uppdrag att förmedla statsbidrag
            för utbildning i svenska för invandrare. Satsningen omfattar 150
            miljoner kronor under åren 20132015 och syftar till att höja kvaliteten
            i och öka individanpassningen av utbildningen.
          </note>
          <note>
            Personer som omfattas av etableringsreformen och har behov av
            mer handledning än vad de kan få på en vanlig praktikplats ska
            ha möjlighet att få arbetsträning. Regeringen har därför avsatt
            medel i budgeten för 2013 för privata och offentliga aktörer som
            anordnar arbetsträning att under vissa förutsättningar kunna få
            merkostnadsersättning på 150 kronor per dag i upp till sex månader.
          </note>
          <note type="speaker">
            Anf. 147 MARIA STENBERG (S):
          </note>
          <note>
            Herr talman! Jag vill tacka ministern för svaret på min interpellation.
            Både jag och ministern och säkert många fler är rörande överens
            om att språken är nyckeln inte bara till arbetsmarknaden utan
            till hela samhället.
          </note>
          <note>
            När det gäller arbetsmarknaden är språket ytterst viktigt, för
            det handlar i mångt och mycket inte bara om att man ska förstå
            sina arbetskamrater, utan man ska dessutom kunna förstå en instruktion
            eller ta del av hur en maskin fungerar, så att det inte händer
            några arbetsplatsolyckor. Det är inte tu tal om att språket är
            viktigt.
          </note>
          <note>
            Jag har besökt ett antal rätt spännande kommunala arbetsplatser
            inom vård och omsorg säkert har även ministern gjort det där man
            har jobbat med ett koncept som man kallar för språkstödjare. Jag
            är övertygad om att ministern vet vad det innebär.
          </note>
          <note>
            När man träffar människor som jobbar som språkstödjare inom vården
            och omsorgen inser man också att det är en fantastisk utveckling
            för den som får del av språkstödet, men det är också en utmaning
            för den arbetstagare som tar på sig uppdraget.
          </note>
          <note>
            Jag har mött människor som jobbar på ett äldreboende där man
            har utvecklat det här med språkstödjare. Man inser också att det
            är en fantastisk möjlighet för den som är gammal och bor på ett
            äldreboende. Det fanns en gammal farbror där som hade tagit det
            på mycket stort allvar att den nyanlända invandraren skulle lära
            sig svenska, och han hade ett system för hur detta skulle gå till
            med brevskrivande och så vidare.
          </note>
          <note>
            Vi vet att det funkar att man kanske följer en arbetstagare på
            en arbetsplats, och man pratar svenska hela dagarna. Men i dag
            vet vi också att arbetsplatserna är slimmade. Organisationerna
            har det tungt i dag. Det är inte så att arbetsplatser inom vård
            och omsorg har oändligt med resurser eller oändligt med personal
            som har tid och möjlighet att vara en bra språkstödjare.
          </note>
          <note>
            Jag hörde och läste i svaret från statsrådet att man har avsatt
            medel i budgeten för 2013 för merkostnadsersättning på 150 kronor
            per dag i upp till sex månader.
          </note>
          <note>
            Ja, det är väl bra, men det är ungefär 3 000 kronor per månad.
            Det är inte jättemycket om man betänker hur arbetsplatserna i
            mångt och mycket ser ut i dag. Man kanske kan fundera på om det
            räcker eller inte. Men nu handlar ju inte allting om pengar, utan
            det handlar också i mångt och mycket om hur organisationen och
            arbetsplatserna klarar av att ta emot det.
          </note>
          <note>
            Jag tycker att det är jättebra om man kan utveckla ett system
            för arbetspraktik som innebär att människor också kan få ta till
            sig det vardagliga språk som finns på arbetsplatsen. Och då kanske
            man också ska se att det finns arbetsplatser som har mer eller
            mindre möjlighet att ta emot. Det blir en utmaning för sig. Jag
            ser att det finns en glädje på de arbetsplatser som har gjort
            det.
          </note>
          <note>
            Men det är en fråga som jag ställer mig: Om jag nu är anställd
            inom vård och omsorg och tar på mig en ytterligare arbetsuppgift
            att vara språkstödjare, hur kompenseras jag i min yrkesroll för
            det? För det är en kompetensutveckling även för mig som är arbetstagare.
          </note>
          <note>
            Det är egentligen en fråga för arbetsmarknadens parter hur det
            till exempel skulle kunna se ut i ett lönekuvert, men någonstans
            måste det också finnas en politisk debatt om att det är jättebra
            om arbetsplatser tar emot praktikanter, framför allt när det gäller
            att utveckla språk.
          </note>
          <note>
            Men arbetsplatserna är slimmade i dag, vilket gör att det blir
            svårt. Då kan man fundera över om den där merkostnadsersättningen
            räcker till eller inte.
          </note>
          <note>
            Nu vet jag att vi inte har något mer i vår budget, vilket ministern
            säkert vänligt kommer att tala om för mig. Men jag undrar ändå.
            Det är en slimmad organisation men ett stort behov. Hur gör vi?
          </note>
          <note type="speaker">
            Anf. 148 Statsrådet ERIK ULLENHAG (FP):
          </note>
          <note>
            Herr talman! Vi får väl se hur det går med merkostnadsersättningen.
            Beräkningen i budgeten det är en ganska stor budgetsatsning vi
            gör är att det ska räcka till 6 000 praktikplatser. Det är 3 000
            praktikplatser på helårsbasis för nyanlända invandrare. Det är
            en ganska stor andel av dem som är inskrivna i etableringsuppdraget
            som då får möjlighet till en praktikplats.
          </note>
          <note>
            Den där siffran har vi inte höftat, utan det handlar om vilka
            typer av extrainsatser man brukar behöva för att ta emot praktikanter.
          </note>
          <note>
            Jag reser runt till arbetsförmedlingar och pratar med dem. De
            tror att det här kommer att vara ett väldigt framgångsrikt verktyg.
            Låt oss se. Jag är beredd att göra mer ifall det skulle behövas,
            men det är en rätt rejäl budgetsatsning. Och vi gör den därför
            att just den här kombinationen av att komma i praktik när man
            är nyanländ i Sverige, i synnerhet om man har en lägre utbildning,
            och att lära sig språket är så viktig.
          </note>
          <note>
            När det sedan gäller svenskundervisningen för invandrare, den
            bredare frågan, ska jag först säga: Den håller otroligt varierande
            kvalitet över landet. Det är inte så att sfi är dåligt överallt.
            Däremot har vi system, som jag tidigare har beskrivit, som gör
            att man får väntetider när man sedan ska jobba vidare på högskolan.
            Det är kanske inte så smart att ha sfi som en egen skolform. Det
            kanske borde vara en del av kommunal vuxenutbildning.
          </note>
          <note>
            Jag ska ge tre konkreta exempel på bra start i Sverige. Jag kan
            börja med det socialdemokratiskt styrda Borlänge, där man till
            exempel har sfi-undervisning och nu kommer jag till vården med
            koppling till att bli undersköterska. Jag tror att vi egentligen
            kommer att behöva en arbetsmarknad också med vårdbiträden i högre
            grad. Där är vi inte i dag.
          </note>
          <note>
            Jag tror att vi är lite farligt ute när vi avskaffar yrken som
            vårdbiträde. Jag tror att vi är lite farligt ute när vi avskaffar
            barnskötare. För när vi går över till förskollärare och undersköterskor
            överallt är det klart att resan in blir ganska lång.
          </note>
          <note>
            Men man har utbildning i svenska samtidigt som man har möjlighet
            att gå vidare på undersköterskeutbildningen.
          </note>
          <note>
            Kommunalrådet och den kommunala ledningen där berättade för mig
            att de måste jobba jättemycket med sina kommunala chefer. De kommunala
            cheferna ser behovet av att få in nya människor, men de har haft
            problem med praktikplatser.
          </note>
          <note>
            Det är klart att hela poängen med att ha den här svenskundervisningen
            med inriktning mot att bli undersköterska är att få praktikplatser.
          </note>
          <note>
            Där visar man ett ledarskap och pekar rätt mycket med hela handen
            på ett sätt som gör att dörrarna börjar öppnas mer, och det behöver
            vi i den offentliga sektorn.
          </note>
          <note>
            Jag ska nämna det andra bra exemplet. Jag kommer nu att lyfta
            fram en annan socialdemokrat: Barbro Holmberg, som numera är landshövding
            i Gävleborg. Vill man titta på en kombination av yrkesutbildning
            och svenskundervisning ska man titta på detta. Hon har varit facilitator
            det är ju inte landshövdingen som gör detta för att få ihop arbetsförmedlingen
            och kommunen. Och man ställer sig frågan: Vad kan människor som
            kommer hit just nu, och vilka sektorer ska de kunna jobba i?
          </note>
          <note>
            Då prövar man med svenskundervisning kombinerat med jobb i skogen.
            Vad behöver jag kunna för svenska för att jobba i skogen och få
            praktikplats där? Det är ett mycket bra resultat. Man prövar svenskundervisning
            med koppling till hushållsnära tjänster i en situation när man
            har en ganska låg utbildning med sig. Där har jag inte resultaten
            än, men jag gissar att det kommer att gå bra.
          </note>
          <note>
            Man prövar dessutom svenskundervisning i kombination med jobb
            i handeln. Där kanske man behöver mer. Dressman som går in och
            tar praktikanter i Gävle berättar att de har fått en ökad kundkrets
            tack vare att de har fått in praktikanter som dessutom kan möta
            en persisktalande och kurdisktalande befolkning.
          </note>
          <note>
            Jag kommer i mitt nästa inlägg att gå vidare med hur vi ska göra
            det nationellt.
          </note>
          <note>
            Men jag ska fortsätta att lyfta upp positiva exempel. Ett tredje
            exempel är Stockholm som jobbar med det som de kallar för sfx-kurser,
            det vill säga en koppling mellan svenskundervisning och ett yrke.
            Det erbjuds nu nio olika sfx-kurser: svenska för bussförare, för
            företagare, för hantverkare, för ingenjörer, för lastbilsförare
            och så vidare.
          </note>
          <note>
            Nu ska vi komma ihåg att Stockholm har en bra arbetsmarknad.
            Men man analyserade det 2008. Det visade sig att av dem som svarade
            på en enkät arbetade 48 procent inom sitt yrke efter att gått
            igenom den här svenskutbildningen med praktik. 19 procent hade
            ett annat jobb. 13 procent studerade vidare på högskola eller
            inom vuxenutbildningen.
          </note>
          <note>
            Det är de här exemplen vi måste lära oss av för att koppla samman
            svenska med arbete, och det är det som är syftet med den utredning
            som vi nu har tillsatt.
          </note>
          <note type="speaker">
            Anf. 149 MARIA STENBERG (S):
          </note>
          <note>
            Herr talman! Människor är olika. Så är det bara. Språkutveckling
            och förmåga att ta till sig ett nytt språk är också helt olika.
            Vägarna dit är inte som en E4 vare sig för statsrådet eller för
            mig.
          </note>
          <note>
            Jag brukar säga att jag är glad och tacksam över att jag slipper
            fly från mitt land. Jag har uppenbarligen ett halvdåligt språköra,
            vilket gör att jag skulle ha det väldigt svårt.
          </note>
          <note>
            I dag har vi debatterat många olika perspektiv på nyanlända.
            Det handlar om kvinnor och akademiker och så vidare. Men jag är
            fortfarande lite bekymrad. Jag har en bakgrund inom äldreomsorgen.
            Jag ser att behovet finns av nya medarbetare. Arbetsförmedlingen
            visar att pensionsavgångar är en jättestor utmaning. Det är inte
            bara det. Vi vet att dementa personer också återgår till sitt
            första språk. Man behövs alltså där ute på arbetsmarknaden.
          </note>
          <note>
            Men mitt lilla bekymmer är att det är så mycket arbetsplatserna
            ska lösa i dag när det gäller praktik. Det är långtidssjuka. Det
            är långtidsarbetslösa. Det är nyanlända. Man ska bidra till språkutveckling.
            Och samtidigt har man de arbetsuppgifter man ska utföra under
            dagen.
          </note>
          <note>
            Det kan jag känna som ett bekymmer. Vi i politiken och kanske
            också regeringen lutar oss i mångt och mycket mot att praktik
            och det som sker på arbetsplatserna också ska lösa en del av de
            långvariga problem som vi har haft med att människor med utländsk
            bakgrund inte kommer in i jobb.
          </note>
          <note>
            För att man ska klara av det behöver man säkert kommunala chefer
            som pekar med hela handen och säger: Nu ska vi göra det här, för
            det är bra för organisationen. Men det måste också finnas ett
            system för mig som arbetstagare när jag tar på mig mer arbetsuppgifter
            och är en språkstödjare som innebär någonting mer i karriärutvecklingen.
          </note>
          <note>
            När vi ska diskutera karriärutveckling i yrken pratar vi oftare
            om akademiska yrken. Men det måste också finnas en morot för undersköterskan,
            för busschauffören eller för henne som jobbar i handeln att faktiskt
            ta på sig uppdraget att bli en språkutvecklare.
          </note>
          <note>
            Då tror inte jag heller att det är så lätt. Vi kanske måste se
            att man ska satsa på utbildning för dem som ska ta emot de här
            människorna på arbetsplatsen. Det kanske inte bara handlar om
            att man ska prata vardagligt språk. Man kanske också behöver få
            en kompetensutveckling. Vad innebär det när jag tar på mig en
            ytterligare arbetsuppgift som till exempel språkutvecklare?
          </note>
          <note>
            Jag tycker att det är väldigt intressant, men jag tror också
            att många arbetsplatser känner en praktiktrötthet. Jag tror att
            det är många företagare som känner att hold your horses, jag har
            fullt upp med att sköta mitt företag och se till att mina anställda
            sköter sina arbetsuppgifter.
          </note>
          <note>
            Det här är en politisk utmaning. Jag förstår att det inte är
            någon jättestor konflikt. Jag har också sett att regeringen har
            tillsatt väldigt många utredningar. Det är jättebra att man utreder
            saker och ting, och jag hoppas bara att utredningen och de förslag
            som kommer ut ur alla utredningar inte hamnar i någon byrålåda
            utan att det blir verkstad av det. Men jag är också lite bekymrad
            över att man sätter en sådan jättestor tilltro till att svenska
            arbetsplatser i dag ska klara av alla dessa praktikanter som vi
            alla vill att de ska emot.
          </note>
          <note type="speaker">
            Anf. 150 Statsrådet ERIK ULLENHAG (FP):
          </note>
          <note>
            Herr talman! Ibland får vi höra att vi gör för lite i regeringen.
            Nu tillsätter vi en massa utredningar, och det är bra. Jag ber
            om ursäkt, men det är så lagstiftningsarbete fungerar. Vi måste
            först tillsätta en utredning och sedan göra verklighet av det.
            Vi tillsätter inte utredningar för att vi inte vill göra förändringar.
          </note>
          <note>
            I grunden ser jag ett stort reformbehov av just svenska för invandrare.
            Nu gav jag några positiva exempel, men ska man se hur det fungerar
            där det inte är lika bra så hade vi en tidigare diskussion där
            vi sade att man vill komma i arbete.
          </note>
          <note>
            Säg att jag kommer som nyanländ i majjuni. Sfi sommarstänger,
            och jag kanske får en plats på sfi i septemberoktober. Man kan
            tycka att ett par månader inte är så lång tid, men de första månaderna
            i ett nytt land är jätteviktiga.
          </note>
          <note>
            När jag väl har fått den här platsen i oktober kanske en arbetsförmedlare,
            etableringslots eller någon annan säger att vi kanske ska försöka
            få en praktikplats för din svenskundervisning. Men just i den
            kommunen blir det lite svårt, för där ligger svenskundervisningen
            mellan 11.00 och 14.00 varje dag, måndag till fredag.
          </note>
          <note>
            Jag delar Maria Stenbergs oro för hur arbetsgivaren ska kunna
            ta emot praktikanter. Jag kan berätta att det finns få arbetsgivare
            som tycker att det är en bra idé att ta emot någon mellan 09.00
            och 10.30 och sedan mellan 14.30 och 16.00 och kunna få in det
            i verksamheten.
          </note>
          <note>
            Det krävs en större förändring när det gäller strukturen för
            svenska för invandrare, och på massor av håll i landet har man
            redan fattat det. Det vill säga, vi måste anpassa svenskutbildningen
            för människor med olika bakgrund. För vissa är det jättebra att
            sitta och läsa svenska 40 timmar i veckan, för de ska läsa vidare
            på universitetet och behöver så snabbt som möjligt få så mycket
            svenska som möjligt.
          </note>
          <note>
            För många andra är motivationen, nyckeln in, vad man ska ha språket
            till. Då kanske man kan få en kombination av att läsa svenska
            på kvällar och helger och att vara ute på praktik på en arbetsplats.
          </note>
          <note>
            Som jag sade i mitt förra inlägg: Vi får se hur det går, men
            vi har avsatt pengar för att kunna få fram de här 6 000 praktikplatserna,
            och det är för dem som ofta har en lägre utbildning.
          </note>
          <note>
            Men vi behöver också fundera kring hur vi möter en demografisk
            utmaning i ett läge där vi riskerar arbetskraftsbrist sida vid
            sida med arbetslöshet. Arbetsmarknaden är inte så enkel som att
            vi ser att vi behöver hundratusentals människor i offentlig sektor,
            och så fyller vi på där med människor som står utanför. Det är
            därför det är så centralt att klara en integrationspolitik där
            den invandrade faktiskt är en person man vill anställa, och då
            är det tidiga insatser som gäller för att klara det steget in.
          </note>
          <note>
            De positiva exemplen jag pekade på var där kombinationen svenska
            och jobb är nyckeln in. Det handlar dock inte bara om praktikplatser,
            utan vi gör en del andra saker. Vi har nystartsjobben och instegsjobben
            som i och för sig är kraftigt subventionerade, men det innebär
            att en nyanländ kan komma ut på en arbetsplats och få en möjlighet
            att få kontakter och nätverk in i samhället.
          </note>
          <note>
            Vi är ännu mer, skulle jag hävda, diversifierade när det gäller
            de invandrare som kommer nu än vad vi har varit tidigare. Om vi
            förenklar lite grann hade vi tidigare först en arbetskraftsinvandring
            och sedan en flyktinginvandring av människor som i huvudsak var
            ganska välutbildade, till exempel iranierna. Människor som flydde
            till vårt land hade i huvudsak en ganska hög utbildning med sig.
          </note>
          <note>
            Dessa kommer nu också, men samtidigt kommer det en större grupp
            som har mycket låg utbildning med sig, och det är lite nytt. Vi
            har haft sådana invandringsperioder, men det ställer nya utmaningar
            framför oss och då behöver vi vända på fler stenar för att skapa
            möjligheten att lära sig svenska i kombination med ett jobb.
          </note>
          <note>
            Det fel vi har gjort historiskt har varit att jobbet skulle komma
            efter svenskan, det vill säga att man först skulle få godkänt
            i svenska. Då tog det lite för lång tid för den som hade svårt
            att lära sig språk, och de kom aldrig in. Det är den utvecklingen
            vi måste bryta.
          </note>
          <note type="speaker">
            Anf. 151 MARIA STENBERG (S):
          </note>
          <note>
            Herr talman! Jag tror tyvärr att många arbetsgivare fortfarande
            tycker att språket ska komma först och anställningen sedan, annars
            kanske vi inte skulle ha skillnaden i arbetslöshet. Jag tror att
            språket är väldigt viktigt.
          </note>
          <note>
            När jag konstaterar att statsrådet har väldigt många utredningar
            så kan jag också konstatera att hur lång tid det tar innan man
            gör någonting beror på vad man utreder. Jag har varit i den här
            kammaren under hela den borgerliga regeringens tid, och det fanns
            vissa saker, till exempel a-kassan, som gick väldigt fort att
            utreda och fatta beslut om. Det beror alltså lite grann på hur
            man ser på utredningar.
          </note>
          <note>
            När jag läser och när jag hör på statsrådet pratas det väldigt
            mycket om komvux. Den kommunala vuxenutbildningen ska också bli
            en mer samlad del när det ska bli sfi, om jag har förstått det
            rätt.
          </note>
          <note>
            Det är jättebra, men jag bor i Norrbotten glest och när den borgerliga
            regeringen började med att ta bort ett antal platser från den
            kommunala vuxenutbildningen för ett antal år sedan slog man också
            till en del sönder den kommunala vuxenutbildningen i många kommuner.
            Jag tror att man har förlorat 12 000 platser på komvux sedan 2006,
            och det blir därför väldigt intressant att se hur det ska bli
            när det här är färdigutrett och det kommer nya förslag.
          </note>
          <note>
            Jag är heller inte orolig för att de stora städerna inte klarar
            språkundervisningen i sfi, komvux, folkhögskolor eller studieförbund,
            men det finns faktiskt även kommuner i mitt län, små glesbygdskommuner,
            som tar emot nyanlända flyktingar. Där är utmaningen mycket större,
            och det här med likvärdighet över landet att hela landet ska leva
            och att även små inlandskommuner ska kunna ta sitt ansvar, ta
            emot nyanlända flyktingar och se till att de både får en plats
            i samhället och i språkundervisningen och på praktikplatser blir
            en utmaning också för statsrådet
          </note>
          <note>
            Som sagt: Utredningar i all ära, men ibland går det fort och
            ibland går det väldigt långsamt.
          </note>
          <note type="speaker">
            Anf. 152 Statsrådet ERIK ULLENHAG (FP):
          </note>
          <note>
            Herr talman! Så är det, och vi har haft en diskussion om några
            olika ämnen här.
          </note>
          <note>
            Det händer rätt mycket på detta område. Vi har genomfört etableringsreformen
            som är den största förändringen av svensk integrationspolitik
            på 25 år. Vi har aviserat att vi nu har ett system som nu träder
            i kraft med 6 000 praktikplatser för nyanlända som tidigare inte
            har funnits. Vi har aviserat en förändring i ersättningen till
            kommunerna. Vi har aviserat en förändring av vilka som omfattas
            av etableringsuppdraget. Vi har aviserat ett antal saker som vi
            nu konkret gör för att förbättra valideringen, det vill säga översättningen
            av utländska examina.
          </note>
          <note>
            Jag kan göra listan längre. Vi har pekat på och har en otroligt
            viktig diskussion om vad vi kan göra för att öppna dörrar för
            utrikes födda kvinnor. Jag kommer att fortsätta arbeta för att
            i grunden reformera en integrationspolitik som har fungerat för
            dåligt. Då är nästa steg att ta ett ganska samlat grepp om hur
            svenskundervisningen för invandrare fungerar.
          </note>
          <note>
            Vi ska inte fastna i en diskussion om den kommunala vuxenskolan,
            men vi ska väl påminna oss om att staten aldrig någonsin har satsat
            så mycket på den kommunala vuxenutbildning som nu. Det är verkligheten.
          </note>
          <note>
            Sedan är det en verklighet att ett antal kommuner har dragit
            ned. Så är det. Det är en verklighet där vi försöker ägna oss
            åt keynesiansk ekonomisk politik, en ekonomisk politik som både
            socialdemokrater och folkpartister normalt sett har tyckt är ganska
            bra, det vill säga att möta lågkonjunktur med utbildningsinsatser.
            När vi får en internationell finanskris med full kraft, ja, då
            rycker vi in med ganska starka utbildningsinsatser.
          </note>
          <note>
            I opposition är det sedan tacksamt att hävda att vi drar ned
            när konjunkturen vänder och vi minskar antalet utbildningsinsatser,
            vilket keynesiansk ekonomisk politik säger till oss att göra.
          </note>
          <note>
            Vi får väl ta det lite lugnt i hur vi beskriver verkligheten.
          </note>
          <note>
            Jag har en övertygelse, och den delar jag med övriga regeringen,
            om att den kommunala vuxenutbildningen är viktig. Det är därför
            vi har ökat de statliga anslagen. När det gäller just de nyanlända
            utrikes födda gäller det att hitta olika verktyg för att öppna
            upp arbetsmarknaden och få med sig språket, och det är därför
            en kombination av svenska och jobb är bra.
          </note>
          <note>
            Jag tror vi har lidit av att vi under lång tid stängde Sverige
            för arbetskraftsinvandring, för det är faktiskt så, Maria Stenberg,
            att det inte alltid är nödvändigt att kunna perfekt svenska när
            man är ute på en arbetsplats. Det var lite det du antydde, att
            först ska man lära sig svenska och sedan jobba. Men kombinationen
            är det som öppnar dörrar in i det svenska samhället.
          </note>
          <note>
            Överläggningen var härmed avslutad.
          </note>
          <note>
            15 § Svar på interpellation 2012/13:221 om övergång från etableringsersättning
            till försörjningsstöd
          </note>
          <note type="speaker">
            Anf. 153 Statsrådet ERIK ULLENHAG (FP):
          </note>
          <note>
            Herr talman! Johan Andersson har frågat mig vilka åtgärder jag
            och regeringen avser att vidta för att öka integreringen av nyanlända
            på den svenska arbetsmarknaden och om jag och regeringen är beredda
            att kompensera kommunsektorn för ökade kostnader för kompletterande
            försörjningsstöd.
          </note>
          <note>
            Jag vill inleda med att säga att etableringsreformen innebär
            att staten tar ett större ansvar för nyanländas etablering. Statens
            utgifter har ökat med 7 000 kronor per person och månad efter
            att etableringsreformen genomförts. Denna satsning har regeringen
            gjort för att de nyanlända ska få ett effektivt stöd när de etablerar
            sig på arbetsmarknaden.
          </note>
          <note>
            Nyanländas behov av kompletterande försörjningsstöd täcks till
            viss del av den schablonersättning som kommunen får för att ta
            emot nyanlända. Utöver detta är de specialdestinerade statsbidragen
            inte avsedda att täcka kostnader för försörjningsstöd. Dessa statsbidrag
            kompenserar kommunerna för specifika kostnader de har för nyanlända
            under de första åren. Det är kostnader för sfi, samhällsorientering
            och särskilda insatser i skola och förskola. Därefter får de som
            ännu inte etablerat sig på arbetsmarknaden fortsatt stöd inom
            den generella politiken. Det kan till exempel handla om studier
            eller arbetsmarknadspolitik.
          </note>
          <note>
            Regeringen har gjort förordningsändringar som förtydligar att
            de som har deltagit i etableringsinsatser i 24 månader men ännu
            inte etablerat sig på arbetsmarknaden kan anvisas till jobb- och
            utvecklingsgarantin eller jobbgarantin för ungdomar om de uppfyller
            villkoren. Det innebär att de får fortsätta att ta del av Arbetsförmedlingens
            insatser. Det innebär även att de kan få aktivitetsstöd eller
            utvecklingsersättning i 450 ersättningsdagar i stället för att
            bli beroende av försörjningsstöd för sin försörjning.
          </note>
          <note>
            Den utvidgning av etableringsreformens målgrupp som aviserats
            i budgetpropositionen för 2013 innebär att statens ekonomiska
            ansvar för anhöriga till skyddsbehövande utökas. Utöver dessa
            förändringar finns det i dagsläget inte några planer på ett utökat
            statligt ansvar eller statlig kompensation för ekonomiskt bistånd.
          </note>
          <note>
            Slutligen vill jag poängtera att inkomstutjämningssystemet innebär
            en stor omfördelning från staten till kommuner som har ett lågt
            skatteunderlag samt att kostnadsutjämningen innebär att strukturella
            kostnadsskillnader för bland annat ekonomiskt bistånd utjämnas
            mellan kommunerna.
          </note>
          <note type="speaker">
            Anf. 154 JOHAN ANDERSSON (S):
          </note>
          <note>
            Herr talman! Jag får tacka statsrådet för svaret, även om jag
            kanske inte är till fullo nöjd med det.
          </note>
          <note>
            Bakgrunden till att jag skrev den här interpellationen till integrationsministern
            är att jag blev kontaktad av ett par socialnämndsordförande i
            mitt hemlän Östergötland. Man pratade om det bekymmer som man
            såg när det gäller kostnaderna för kommunen kopplat till försörjningsstöd.
          </note>
          <note>
            Jag vill bara inleda med att säga att i grund och botten är vi
            socialdemokrater nöjda med att Arbetsförmedlingen nu har ett tydligt
            uppdrag att jobba med etableringsfrågorna genom etableringsreformen,
            att man har fått fokus på att det är arbetslinjen som gäller.
            Det är någonting som vi anammar i den här delen. Det är inga konstigheter
            kring detta.
          </note>
          <note>
            Däremot finns det andra delar i etableringsreformen som kanske
            är lite mer tvetydiga, men det tänker jag inte gå in så mycket
            på här.
          </note>
          <note>
            Bakgrunden är att flera av kommunerna i Östergötland har tagit
            emot ett ganska stort antal flyktingar och kommer så att göra.
            Vi tycker att det är viktigt att vi har ett generöst mottagande.
            Sverige är ett rikt land. Vi har goda möjligheter att kunna etablera
            nyanlända på arbetsmarknaden.
          </note>
          <note>
            Men det finns vissa delar som brister. En del är bostadsförsörjningen.
            Det vet jag inte är ministerns fråga, så den tar vi vid ett annat
            tillfälle med en annan person. Den andra delen är kostnaderna
            för kommunerna.
          </note>
          <note>
            Det jag har blivit informerad om i den här delen är att efter
            de två år man har varit i etableringsreformen kommer man att gå
            över, precis som ministern säger, till jobb- och utvecklingsgarantin
            kopplad till i första hand aktivitetsersättning. Det som har påtalats
            är att det finns en grupp som säkerligen kommer att kunna ges
            möjlighet att få kompletterat försörjningsstöd.
          </note>
          <note>
            Det kanske inte är pengarna som är den viktiga delen här utan
            jag tror mer att det handlar om vad vi ger för bild till de nyanlända
            i Sverige. Målsättningen måste ju vara att man etablerar sig på
            arbetsmarknaden ganska snabbt. Jag tycker att vi har haft en bra
            diskussion här i kväll med lite olika infallsvinklar. Jag tycker
            också att ministern har påvisat en del goda saker som sker i den
            här delen.
          </note>
          <note>
            Problemet är ändå att det kommer att vara grupper av människor
            som kommer att behöva gå till socialkontoret för att få kompletterande
            försörjningsstöd när de går in i aktivitetsgarantin. Därav min
            frågeställning i interpellationen till statsrådet i den här delen:
            Vad har man för avsikt från regeringens sida för att underlätta
            dels integrationen, dels att få med kommunerna? Det tror jag är
            A och O i nästa led, om vi nu inte lyckas etablera inom den tidsrymd
            som i dag är fastställd för att vi ska kunna få den här ersättningen.
          </note>
          <note>
            Frågan är fortfarande i den delen: Har regeringen någon ambition
            att göra ytterligare förändringar i detta för att underlätta?
            Vi vet ju hur flyktingströmmarna ser ut framöver. Jag tror att
            vi alla i den här kammaren har ett stort ansvar för att se till
            att det blir ett så bra mottagande som möjligt, framför allt ett
            så kvalitativt mottagande som det bara går. Där är också kommunerna
            viktiga aktörer.
          </note>
          <note type="speaker">
            Anf. 155 Statsrådet ERIK ULLENHAG (FP):
          </note>
          <note>
            Herr talman! Vi följer frågan rätt noggrant. Jag för ständigt
            samtal med kommunerna om ersättningssystem till kommunerna för
            flyktingmottagande. Låt mig vara tydlig om grundprincipen. Det
            är att flyktingmottagandet är ett statligt ansvar; det är ett
            gemensamt solidariskt ansvar för Sverige.
          </note>
          <note>
            Sedan är inte det samma sak som att människor inte ska bo i en
            kommun. Kan man inte bo i någon av Sveriges 290 kommuner där pekar
            Johan Andersson på något viktigt därför att vi inte får fram bostäder
            utan man fastnar på flyktingförläggningar blir starten i Sverige
            mycket sämre.
          </note>
          <note>
            Hade Johan Andersson ställt den här frågan för drygt ett halvår
            sedan hade det varit två andra saker som kommunerna hade fört
            fram. Det första hade varit att man hade pratat om tiden efter
            de två åren i etableringsreformen. Den är väl bra. Den är kommunerna
            ganska nöjda med, för staten har tagit ett större ansvar för att
            människor kommer in till socialkontoret, de kommer till Arbetsförmedlingen
            och de har inte en ersättning som räknas av mot inkomst utan en
            mer jobbstimulerande. Den är kommunerna nöjda med. För ungefär
            ett halvår sedan sade samma socialdemokrater ungefär så här: Men
            sedan kommer man att helt och hållet hamna i socialbidragsberoende.
          </note>
          <note>
            Det var ju det som vi adresserade i budgeten. Vi går över till
            jobb- och utvecklingsgarantin. Staten utökar sitt ansvar ytterligare.
            Där har jag varit noggrann med att påpeka att det inte innebär
            att man inte behöver bli beroende av socialbidrag över huvud taget,
            men den huvudsakliga försörjningskällan blir inte socialbidrag.
            Det är en dramatisk förändring. Ser man på dem som är fast i ett
            huvudsakligt försörjningsstödsberoende kan man notera att det
            är unga och det är utrikes födda. Nu skapar vi en situation där
            det inte ska vara så att man får hela sin försörjning från socialbidraget
            om man är arbetsför.
          </note>
          <note>
            Den andra saken man hade tagit upp för ett halvår sedan hade
            varit att staten inte tar hela ansvaret för den somaliska anhöriginvandringen.
            Det var ett antal som riskerade att falla utanför. Det adresserade
            vi också i budgeten, just utifrån grundprincipen att det är staten
            som ska ha detta ansvar.
          </note>
          <note>
            Sedan vet ju jag, och det tror jag gäller oavsett regering, att
            vi aldrig kommer att vara helt överens jag har själv varit kommunpolitiker
            om huruvida vi ersätter fullt ut eller inte mellan kommuner och
            stat, men jag tänker fortsätta att vara lyhörd. Det är denna grundprincip
            som ska gälla.
          </note>
          <note>
            Tar man bostadssidan är det en del som jag kan göra. Vi visade
            i budgeten att vi också kommer att gå in och ta ansvar för tomhyror.
            Vad innebär det? När jag reser runt i landets kommuner säger jag:
            Ni borde kunna skaka fram bostäder. Då säger man: Vi har bostadsbrist.
            När man skrapar lite på ytan, om det inte handlar om jättemycket
            bostäder, är det klart att både kommunala och privata bostadsbolag
            kan få fram ett antal lägenheter för nyanlända. Men då säger man:
            Vi har inte råd därför att vi riskerar att få en hyreskostnad
            på grund av att bostäder står tomma. Nu har vi sagt i budgeten
            att vi ersätter det.
          </note>
          <note>
            Vi har också sagt i budgeten att vi kommer att göra om ersättningssystemet
            till kommunerna för att premiera kommuner, inte i första hand
            för att de skriver avtal utan i första hand för att de på riktigt
            tar emot nyanlända flyktingar. Vi har haft en premie för skrivna
            avtal och den typen av förändringar kommer vi att fortsätta att
            göra, men det korta svaret på Johan Anderssons fråga är: Ja, vi
            kommer att fortsätta att ha den här typen av diskussioner med
            kommunerna.
          </note>
          <note>
            Sedan ska vi i detta sammanhang påminna oss om att de 290 kommunerna
            i Sverige har lite olika förutsättningar, av olika skäl, men i
            synnerhet när det gäller mottagandet. Jag kan plocka fram ett
            antal kommuner där det går jättebra. Det går bra för människor
            som kommer dit. Där vill man att människor ska stanna. I ett antal
            kommuner är inte problemet att folk kommer, utan problemet är
            att de flyttar därifrån efter ett tag. Det gäller en del tillväxtkommuner
            norr om Dalälven. Jag blev utskälld av kommunala tjänstemän i
            Kiruna för ett par månader sedan, och de skällde inte på mig för
            att det kom folk utan för att en irakier inte skulle få stanna.
            Han kunde ju jobba där i kommunen. Man har lite olika förutsättningar.
          </note>
          <note>
            I en kommun som Södertälje däremot, låt oss vara tydliga och
            beskriva det, har vi otroliga utmaningar i en situation där de
            har tagit emot 8 000 irakier på några år på en befolkning på ungefär
            80 000 invånare. Nu kommer det ganska många syrier. Där behöver
            vi nog fundera på att kanske göra särskilda insatser, föra särskilda
            samtal med just den typen av kommuner snarare än att alltid vidta
            generella åtgärder.
          </note>
          <note type="speaker">
            Anf. 156 JOHAN ANDERSSON (S):
          </note>
          <note>
            Herr talman! När det gäller boendesituationen håller jag med
            statsrådet om att det är oerhört viktigt att man tar tag i det.
            Jag tycker att det är glädjande med de initiativ man ändå visar.
            Jag tror att det är jätteviktigt att kommunerna nu verkligen tar
            sitt ansvar och också ges ersättning för och möjligheter till
            detta.
          </note>
          <note>
            Jag var själv kommunalråd under den period då vi tog emot ganska
            många flyktingar från forna Jugoslavien. Det handlar sist men
            inte minst väldigt mycket om stimulansmedel till kommunerna för
            att de ska kunna hitta ett bra mottagande som också blir kvalitativt.
            Nu var det naturligtvis helt andra flyktinggrupper, precis som
            statsrådet sade i ett tidigare inlägg, men det är ändå viktigt
            i den här delen.
          </note>
          <note>
            Jag förstod nästan att ministern skulle svara ungefär på detta
            sätt, så jag bad faktiskt mina socialnämndsordföranden där hemma
            att fundera på vad som skulle kunna vara ett bra alternativ. Ministern
            har i tidigare debatter i kväll öppnat för att vi ska komma med
            förslag. Ett konkret förslag jag fick med mig hemifrån var att
            man skulle kunna höja aktivitetsersättningen. På så sätt slipper
            man att de nyanlända ska behöva komma in på socialkontoret och
            bli beroende av försörjningsstöd. Som systemet i dag är utformat
            kommer det nämligen att finnas möjlighet till ett kompletterat
            försörjningsstöd.
          </note>
          <note>
            Nu ska vi komma ihåg att det förhoppningsvis inte är alla som
            kommer in i den här delen, men det är ändå ett stort antal. Det
            finns en oro kring detta. Just den blotta delen att man behöver
            kopplas till socialkontoret känns inte så väldigt tillfredsställande.
          </note>
          <note>
            Min fråga till ministern är om ett sådant initiativ skulle kunna
            vara en öppning och en möjlighet. Är det någonting regeringen
            också överväger: att göra justeringar kring att man hamnar inom
            jobb- och utvecklingsgarantin, och därigenom också justerar i
            ersättningsnivåerna, för att människor så långt som möjligt ska
            kunna bli självförsörjande?
          </note>
          <note type="speaker">
            Anf. 157 GUNNAR ANDRÉN (FP):
          </note>
          <note>
            Herr talman! Jag skulle vilja ta fasta på statsrådets sista synpunkter
            i interpellationssvaret, om inkomstutjämningssystemet och omfördelning
            mellan de olika kommunerna.
          </note>
          <note>
            Herr talman! Jag råkade tillhöra den utredning som hette Utjämningskommittén
            08 och som tog upp detta. Jag tror att det är väldigt viktigt
            att kammarens ärade ledamöter, liksom allmänheten, känner till
            att det finns en stor utjämningsfaktor i systemet. Den kommer
            ofta bort. Den omfattar faktiskt omkring 500 miljoner kronor och
            infördes av den socialdemokratiska regeringen genom beslut 1998.
            Man införde helt enkelt en ny faktor som gäller barn och ungdomar
            med utländsk bakgrund. Jag ska inte dra alltihop, men kommittén
            gjorde en förändring som jag förmodar också kommer att bli riksdagens
            beslut så småningom. Det har ännu inte gått igenom, utan det kommer
            väl så småningom en proposition om detta.
          </note>
          <note>
            Det är i och för sig ganska små förändringar på kommungruppsnivå,
            men vi har tittat mycket noga på hur detta fördelar sig inte bara
            på kommunnivå utan även på det som heter församlingsnivå. Där
            är det väldigt stora skillnader mellan olika kommuner. Man kan
            se att kommitténs analyser visar att sju av de tio församlingar
            som har den högsta andelen barn och ungdomar med utländsk bakgrund
            finns i de tre storstadskommunerna Malmö, Göteborg och Stockholm.
            De tre resterande församlingarna ligger i Linköping, Trollhättan
            och Örebro.
          </note>
          <note>
            Det finns ganska många överraskande resultat när man just flyttar
            sig från kommunerna till församlingarna; det blir väldigt olika.
            Vi kan se att man i till exempel Ryds församling i Skövde kommun,
            vilket inte är den mest kända församlingen, har en hög andel utlandsfödda
            14,5 procent av ungdomarna. Det berättigar till särskilt, extra
            stöd. Vi har också Stafsinge församling i herr talmannens hemkommun
            Falkenberg samt Gävle Maria församling i Gävle.
          </note>
          <note>
            Jag tycker att det är intressant för kammarens ärade ledamöter
            att känna till att vi har gjort en noggrann analys på detta så
            att stödet ska komma bättre till sin rätt och rikta sig just till
            de områden där stödet behövs allra bäst. Jag ville bara komplettera
            så att kammarens ledamöter känner till detta.
          </note>
          <note type="speaker">
            Anf. 158 Statsrådet ERIK ULLENHAG (FP):
          </note>
          <note>
            Herr talman! Jag tackar Gunnar Andrén för kompletteringen. Det
            kommunala kostnadsutjämningssystemet är otroligt viktigt för hur
            vi omfördelar utgifter och försöker hitta system för att göra
            det så rättvist som möjligt över landet. Sedan tillhör väl jag
            dem som är rätt tacksamma över att inte behöva sätta sig in i
            varje detalj i just detta system, för det är i princip bara kommittén
            och några till som fullt ut begriper det. Denna typ av förändring
            tror jag dock är riktig.
          </note>
          <note>
            När det gäller utländsk bakgrund och etnisk tillhörighet ska
            vi i och för sig vara öppna och säga att det inte är alldeles
            lätt att använda det som kriterium. Jag tror att det är bra att
            man gör det just i kommittén, men det är också lite trubbigt.
            Låt oss titta på några av Stockholms stads innerstadsskolor! Det
            tänkte jag också påminna kammaren om: En av de kommuner som omfördelar
            mest mellan fattiga och rika skolor är det alliansstyrda Stockholm.
            Det är ingen som tror på detta, men så är verkligheten man har
            en otrolig omfördelning mellan olika skolor.
          </note>
          <note>
            När man gjorde den typen av omfördelning från innerstaden till
            Rinkeby hade man bland de kriterier man lade in också utländsk
            bakgrund. Vad hände när man gjorde detta på utländsk bakgrund
            eller utrikes födda? Ja, det finns ett antal av skolorna som har
            otroligt bra resultat. Barnen som går i dessa skolor råkar vara
            barn till akademiker som är gäststudenter i Sverige och har en
            otroligt stark studietradition.
          </note>
          <note>
            Det är alltså inte alltid så där alldeles enkelt, men jag tror
            ändå att det är ett steg i helt rätt riktning. Jag ska ha respekt
            för riksdagen det är riksdagen som röstar men det är sannolikt
            att detta steg kommer att röstas igenom framöver, speciellt med
            de tillägg som ansvarig minister Peter Norman gjorde.
          </note>
          <note>
            Till Johan Anderssons fråga: Jag har inga sådana löften i dag.
            Däremot bör vi hela tiden se över ersättningsnivåer i olika system.
            Vi behöver också, vilket är lite synd, fortsätta arbetet med att
            fundera på hur försörjningsstödssystemet fungerar. Jag tror att
            både jag och Johan Andersson är helt överens om att det inte är
            tänkt att man ska hamna i ett försörjningsstödsberoende över huvud
            taget. Det är det som ligger i frågan, och det är en berättigad
            oro.
          </note>
          <note>
            Problemet vi har med försörjningsstödet i dag det varierar också
            över landet är att 4050 procent av dem som har socialbidrag egentligen
            är arbetsföra, arbetssökande personer. Detta är tänkt att vara
            samhällets yttersta skyddsnät. Hela systemet är uppbyggt för att
            man egentligen inte ska vara arbetsför. Du har haft 100-procentiga
            marginaleffekter när du jobbar.
          </note>
          <note>
            När det var som konstigast det har en del kommuner rättat till,
            och vi har gjort en del på riksnivå var det så att om ett barn
            till en socialbidragstagare mot förmodan lyckades få sommarjobb
            utan kontakter räknades familjens socialbidrag av. Det är en mycket
            konstig signal till denna familj för oss som tror på idén om eget
            arbete och idén om att göra klassresan.
          </note>
          <note>
            Jag tror att vi har haft för lite verktyg för att från kommunens
            sida ställa krav på motprestation från dem som är arbetsföra socialbidragstagare.
            Den typen av förändringar gör vi nu. Vår långsiktiga målsättning
            handlar om att se till att folk inte hamnar i socialbidragsberoendet,
            men vi är tyvärr i en verklighet där vi måste anpassa också försörjningsstödets
            konstruktion till vilka som är inne i systemet och göra det mer
            arbetsinriktat.
          </note>
          <note>
            I den konkreta frågan får Johan Andersson ha respekt för att
            nuvarande budget har varit i kraft i ungefär två månader. Det
            pågår ett budgetarbete inför nästa år också, och det är denna
            typ av frågor vi hela tiden tittar på. Vi vänder på stenarna.
            Framför allt behöver jag lyssna in och höra vad Sveriges kommuner
            säger för att vi ska skapa en situation då vi snabbt kan få möjlighet
            för nyanlända att snabbare komma ut i kommunerna.
          </note>
          <note>
            Allra sist ska jag vara tydlig på en punkt. Jag gör några saker
            när det gäller att försöka få fram bostäder, men jag är djupt
            oroad över bostadssituationen när det gäller nyanlända flyktingar.
            Vi är i en situation där människor just nu fastnar på Migrationsverkets
            boenden och flyktingförläggningar även efter att de har fått tillstånd.
            Det är ingen bra start i Sverige, och där har vi ett behov av
            att återkomma. Då kommer jag att fortsätta att vara lyhörd för
            vad kommunerna säger.
          </note>
          <note type="speaker">
            Anf. 159 JOHAN ANDERSSON (S):
          </note>
          <note>
            Herr talman! Jag delar naturligtvis ministerns oro när det gäller
            försörjningsstödet och konstruktionen för detta. Då ska vi vara
            ärliga och säga att många av dem som i dag uppbär försörjningsstöd
            ute i våra kommuner gör det på grund av brister i socialförsäkringssystemet
            försämrad a-kassa, försämrad sjukförsäkring och annat. Vi gjorde
            en undersökning i min hemkommun. Ungefär 25 procent uppgav att
            det var kopplat till brister i socialförsäkringen. Det finns alltså
            även andra grunder än bara att man är nyanländ.
          </note>
          <note>
            Jag håller med ministern om att det finns all anledning att fundera
            över försörjningsstödet i övrigt. Ett bekymmer är att så fort
            någon har kommit in i försörjningsstödet är risken uppenbar att
            man blir kvar i det under en längre period. Den känsla man då
            får är att staten tar sitt ansvar ifrån att se till att man kommer
            in i arbete igen. Det är det jag vill att vi ska försöka undvika
            med förslaget att öka på aktivitetsersättningen som komplement.
            Återigen: Det handlar om att skapa arbetslinjen.
          </note>
          <note>
            Gunnar Andrén tog upp den utredning som gjordes och nämnde de
            parametrar som var med. Vi får se när propositionen kommer och
            hur den ser ut. Hittills har vi fått information om det bara via
            medier. Det ska bli spännande att se när propositionen läggas
            fram av statsrådet Norman.
          </note>
          <note type="speaker">
            Anf. 160 Statsrådet ERIK ULLENHAG (FP):
          </note>
          <note>
            Herr talman! Vi har en parlamentariskt tillsatt socialförsäkringsutredning
            för att titta på en del saker i försäkringssystemet. Det är ingen
            hemlighet att vi har lite olika ingångar i de diskussioner som
            vi har i olika partier. Jag tillhör dem som tror att vi skulle
            behöva förstärka till exempel a-kassan. Där har vi i dag en utfyllnad
            som vi inte skulle behöva ha. Den är inte i en tillräckligt hög
            grad en inkomstbortfallsförsäkring. Låt oss se vad vi kan landa
            på i den diskussion vi för i kommittén.
          </note>
          <note>
            Majoriteten av dem som fastnar i socialbidragsberoende är utrikes
            födda unga, speciellt ifall de gör det på heltid. Det har varit
            en påfyllnad i socialbidragsberoendet under en ganska lång tid
            som skapat ett utanförskap som andra mer försäkringsliknande system
            inte riktigt gör. Där tror jag att jag och Johan Andersson är
            helt överens.
          </note>
          <note>
            Låt mig peka på vad det är vi nu förändrar och som gäller retroaktivt
            från den 1 december förra året. Landets kommuner hade bilden av
            att om man har varit inne i etableringsersättning och lämnar den
            hamnar man helt och hållet på socialbidrag, med full försörjning
            från socialbidrag. Hade det varit så hade det skett som Johan
            Andersson beskriver. Det ena är att man hade varit helt socialbidragsberoende.
            Det andra som hade varit bekymmersamt är att risken hade funnits
            att Arbetsförmedlingen tog ett steg tillbaka. Nu säger vi: Nej,
            om man inte fått ett jobb efter de första två åren i Sverige eller
            något längre om man har haft avbrott går man över till jobb- och
            utbildningsgarantin, och då är man kvar i Arbetsförmedlingens
            regi. Vi behöver inte börja om ett arbete i kommunen med att fundera
            på insatserna för den här personen, utan den typ av insatser man
            då är föremål för kan fortsätta. Det spelar stor roll för individen.
          </note>
          <note>
            Jag tror att vi kommer att se en förändring på det viset att
            vi inte längre kommer att ha en påfyllnad av utrikes födda som
            får hela sin försörjning från socialbidrag. Det är en kraftig
            förbättring.
          </note>
          <note>
            Allra sist, herr talman! Jag tror att det var Göran Persson som
            sade att politik är som att cykla: Den som inte trampar ramlar.
            De förändringar som vi genomför och som vi aviserade i budgeten
            möts fortfarande som gamla, men jag lovar att vi kommer att komma
            med ytterligare förändringar på detta område.
          </note>
          <note>
            Tack för en bra debatt!
          </note>
          <note>
            Överläggningen var härmed avslutad.
          </note>
          <note>
            16 § Bordläggning
          </note>
          <note>
            Anmäldes och bordlades
          </note>
          <note>
            17 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 13 februari
          </note>
          <note>
            Gunilla Svantorp
          </note>
          <note>
            Lennart Axelsson
          </note>
          <note>
            den 14 februari
          </note>
          <note>
            Monica Green
          </note>
          <note>
            Teres Lindberg
          </note>
          <note>
            Lars Johansson
          </note>
          <note>
            Josef Fransson
          </note>
          <note>
            Ulla Andersson
          </note>
          <note>
            Ulla Andersson
          </note>
          <note>
            Meeri Wasberg
          </note>
          <note>
            Meeri Wasberg
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 19 februari.
          </note>
          <note>
            18 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 13 februari
          </note>
          <note>
            Jens Holm
          </note>
          <note>
            den 14 februari
          </note>
          <note>
            Monica Green
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 19 februari.
          </note>
          <note>
            19 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 13 februari
          </note>
          <note>
            Ulla Andersson
          </note>
          <note>
            den 14 februari
          </note>
          <note>
            Christina Oskarsson
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 19 februari.
          </note>
          <note>
            20 § Kammaren åtskildes kl. 18.54.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
