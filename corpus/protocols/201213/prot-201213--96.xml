<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2012</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2012</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201213--96</head>
          <docDate when="2012-04-23">2012-04-23</docDate>
        </div>
      </front>
      <body>
        <div>
          <note n="30c503ca">
            ﻿
          </note>
          <note n="373271e5">
            Riksdagens protokoll
          </note>
          <note n="4c1d64d9">
            2012/13:96
          </note>
          <note type="date" n="f91ac132">
            Tisdagen den 23 april
          </note>
          <note n="bd44a45c">
            Kl. 13:00 - 22:16
          </note>
          <note n="1cf766da">
            1 § Justering av protokoll
          </note>
          <note n="6ed7bc97">
            Justerades protokollen för den 15, 16 och 17 april.
          </note>
          <note n="6d32cb41">
            2 § Meddelande om svar på skriftliga frågor
          </note>
          <note n="3d7e1a75">
            Förste vice talmannen meddelade att med anledning av att den
            1 maj är en helgdag skulle skriftliga frågor som lämnats in före
            kl. 10.00 fredagen den 26 april besvaras senast torsdagen den
            2 maj kl. 12.00.
          </note>
          <note n="4c85eff5">
            3 § Anmälan om inkomna uppteckningar från EU-nämndssammanträden
          </note>
          <note n="8ee46006">
            Förste vice talmannen anmälde att uppteckningar från följande
            EU-nämndssammanträden inkommit:
          </note>
          <note n="c6f15d4a">
            4 § Anmälan om inkomna protokollsutdrag från utskott
          </note>
          <note n="e0fff579">
            Förste vice talmannen anmälde att utdrag ur följande protokoll
            i ärenden om subsidiaritetsprövning av EU-förslag inkommit:
          </note>
          <note n="1034ebaf">
            5 § Anmälan om fördröjt svar på interpellation
          </note>
          <note n="13f5a81d">
            Till riksdagen hade inkommit följande skrivelse:
          </note>
          <note n="dfd8dd8f">
            Interpellation 2012/13:376
          </note>
          <note n="247eff62">
            Interpellation 2012/13:376 Situationen i Nordkorea
          </note>
          <note n="cff74a3c">
            Interpellationen kommer att besvaras fredagen den 3 maj 2013.
          </note>
          <note n="92d1d9a0">
            Skälet till dröjsmålet är resa och tidigare inbokat engagemang.
          </note>
          <note n="78165d48">
            Fredrik Jörgensen
          </note>
          <note n="0255ebdd">
            6 § Hänvisning av ärenden till utskott
          </note>
          <note n="46a49126">
            Föredrogs och hänvisades
          </note>
          <note n="c5fd17fd">
            7 § Förnyad bordläggning
          </note>
          <note n="a5e3772b">
            Föredrogs och bordlades åter
          </note>
          <note n="6356ed87">
            8 § Svar på interpellation 2012/13:368 om högre utbildning i
            hela landet
          </note>
          <note type="speaker" n="53a4e3ba">
            Anf. 1 Utbildningsminister JAN BJÖRKLUND (FP):
          </note>
          <u who="jan_bjorklund_statsministerns_stallforetadare_w" xml:id="i-45757cdcfd8f0b19-0" n="43e548e8">
            <seg n="40852e5a">
              Fru talman! Jabar Amin har frågat mig om jag avser att vidta
              åtgärder syftande till att säkerställa att högre utbildning finns
              tillgänglig i hela landet. Vidare har Jabar Amin frågat om jag
              är beredd att vidta åtgärder för att högre utbildning även fortsättningsvis
              ska kunna bedrivas i Härnösand.
            </seg>
            <seg n="2edf8fe4">
              Jag vill inleda med att konstatera att varje universitet och
              högskola ansvarar för att utbildning och forskning bedrivs med
              hög kvalitet och att de tillgängliga resurserna används effektivt.
              Det är även respektive universitets och högskolas sak att avgöra
              vilka utbildningar som ska erbjudas och var utbildningarna ska
              bedrivas.
            </seg>
            <seg n="89281eff">
              Vad gäller frågan om omfördelning av resurser har regeringen
              genomfört ett antal angelägna förändringar för att öka kvaliteten
              i den högre utbildningen och för att möta behov på arbetsmarknaden.
              Bland annat har avgifter införts för utomeuropeiska studenter,
              ersättning för inaktiva studenter dragits in och utbyggnad av
              utbildningar som leder till vissa efterfrågade yrkesexamina genomförts.
              Dessa förändringar innebär en viss omfördelning av resurser och
              platser mellan lärosätena. Det är dock viktigt att framhålla att
              samtliga dessa förändringar leder till en omfördelning som avgörs
              av samma principer för samtliga lärosäten, oberoende av om de
              är universitet eller högskolor. Främst har studenternas efterfrågan
              varit avgörande.
            </seg>
            <seg n="b3bfb7e3">
              Regeringens uppfattning är att förstklassig utbildning kan bedrivas
              vid såväl större som mindre lärosäten. Utbildning bör enligt regeringens
              mening finnas på många platser i landet för att på så sätt underlätta
              för många att studera och för att bidra till kompetensförsörjningen
              i olika regioner. Flertalet av lärosätena har också utbildning
              på flera olika campusorter med varierande omfattning och erbjuder
              även utbildning på distans som ger tillgänglighet till högre utbildning
              oavsett var den studerande bor.
            </seg>
          </u>
          <note type="speaker" n="67aaf63e">
            Anf. 2 JABAR AMIN (MP):
          </note>
          <u who="jabar_amin_d23664_w" xml:id="i-202825e5b3d9f2f6-0" n="93950a00">
            <seg n="da7a063b">
              Fru talman! Låt mig börja med att tacka statsrådet Jan Björklund
              för svaret, även om det inte var mycket till svar. Statsrådet
              har lyckats med konststycket att inte besvara någon av mina frågor.
            </seg>
            <seg n="0f247933">
              En av mina frågor handlar om ifall utbildningsministern tänker
              vidta åtgärder för att det även fortsättningsvis ska finnas högskoleutbildningar
              i Härnösand och i hela landet.
            </seg>
            <seg n="47998bed">
              Statsrådets argument är två. Det ena är att det här beslutet
              är universitetsledningens. På så sätt försöker regeringen frånta
              sig ansvaret. Jag tycker inte att det är bra att en regering vars
              politik har lett till att verksamheter flyttas från många orter
              eller läggs ned fråntar sig ansvaret genom att skylla på universitetsledningarna
              här och där. Universitetsledningarnas beslut baseras många gånger
              på den förda politiken och som ett resultat av besparingsbeting
              som man ålagt olika universitet och högskolor. Det har lett till
              att universiteten ibland ser sig tvungna att lägga ned eller flytta
              någon verksamhet.
            </seg>
            <seg n="3ed4993f">
              Jag har ett uttalande här från rektorn för Mittuniversitetet,
              Anders Söderholm, och från före detta statsminister Thorbjörn
              Fälldin. Så här säger de: Vi har efter gemensamma överläggningar
              konstaterat att regionen utsatts för stora ekonomiska påfrestningar.
              Det har tvingat Mittuniversitetet till dramatiska beslut med stora
              konsekvenser för inte minst Härnösand. Här hänvisar man alltså
              till det ekonomiska läget. Lite längre ned säger man: Ytterst
              menar vi att detta är en konsekvens av den nationellt förda högskolepolitiken.
            </seg>
            <seg n="4dd4bdfb">
              Här har vi alltså ett universitet som säger att nedläggningarna
              inte hade så mycket med kvalitet att göra, utan att det var på
              grund av det svåra ekonomiska läget i Västernorrland och den förda
              ekonomiska politiken.
            </seg>
            <seg n="faa45b24">
              Jag tycker inte att regeringen ska frånsäga sig ansvaret och
              hänvisa till att det är ett beslut som är fattat av en universitetsledning,
              utan detta är ett ansvar för regeringen att ta. Den högskolepolitik
              som regeringen har fört leder oundvikligen till att universitet
              efter universitet och högskola efter högskola kan tvingas lägga
              ned eller flytta sin verksamhet.
            </seg>
            <seg n="d4959683">
              Jag läser här ur Dagbladet i Sundsvall: Till följd av sänkta
              anslag från regeringen ska Mittuniversitetet minska sina kostnader
              med 50 miljoner fram till 2015, vilket har lett till den drastiska
              åtgärden att flytta verksamheten.
            </seg>
            <seg n="110135d9">
              Min fråga som ministern inte svarade på vill jag ställa igen:
              Tänker ministern vidta några åtgärder för att det även fortsättningsvis
              ska finnas högskoleutbildningar i Härnösand?
            </seg>
          </u>
          <note type="speaker" n="734ad3a5">
            Anf. 3 Utbildningsminister JAN BJÖRKLUND (FP):
          </note>
          <u who="jan_bjorklund_statsministerns_stallforetadare_w" xml:id="i-45757cdcfd8f0b19-1" n="43e548e8">
            <seg n="e47a69b3">
              Fru talman! Jag har svarat på den frågan. Jag anser att det är
              universitetsledningens ansvar att fatta beslut om vilka campusorter
              man ska vara på. Jag tänker inte lägga mig i det.
            </seg>
            <seg n="02a216fd">
              Jabar Amin och Miljöpartiet brukar hävda att lärosätena ska ha
              autonomi och självstyre. Nu begär Jabar Amin att vi ska ta ifrån
              dem självstyret. Jabar Amin begär att regeringen ska gå in och
              intervenera och styra att viss verksamhet ska vara på vissa orter
              inom ramen för Mittuniversitetets verksamhet. Det strider helt
              mot den grundsyn som denna regering har på hur lärosätessektorn
              ska styras. Det strider också mot det som Jabar Amin brukar hävda
              i alla andra sammanhang men inte just nu, därför att universitetsledningen
              har fattat ett beslut som Jabar Amin inte gillar, och då ska man
              minsann gå in och styra.
            </seg>
            <seg n="fd4cab63">
              Jag tar avstånd från detta sätt att föra politik. Det är lärosätenas
              styrelser och rektorer som ska fatta den här typen av beslut.
              Vi ska inte intervenera. Varken regeringen eller riksdagen bör
              intervenera i exakt vilka utbildningar som ska bedrivas på vilka
              campusorter.
            </seg>
            <seg n="5d416a96">
              Däremot, och det säger jag också i svaret, vilka universitet
              och högskolor vi ska ha är ytterst ett beslut för denna kammare.
              Det är ju det som garanterar att vi har utbildning över hela landet.
            </seg>
            <seg n="16c87c3e">
              Mittuniversitetet är inte på något sätt hotat. Jag har inte hört
              någon som anser att inte det skulle finnas kvar. Men hur man fördelar
              utbildning mellan olika orter i Mellannorrland måste denna universitetsledning
              få bestämma själv. Universitetsledningen anför kvalitetsskäl.
              Man talar inte om att det är kopplat till någon viss ekonomisk
              anslagsnivå, utan det är av kvalitetsskäl.
            </seg>
            <seg n="814cc6ce">
              Låt oss säga att Jabar Amin vill föra resonemanget om ekonomiska
              anslag. Jag läste i Miljöpartiets budgetmotion alldeles före debatten,
              och ni föreslår inte en enda krona mer än regeringen till universitet
              och högskolor. Inte en enda krona, Jabar Amin! Ni har exakt samma
              budgetförslag för högre utbildning som regeringen. Om de ekonomiska
              anslagen är avgörande har ni inte mer pengar i ert budgetförslag
              än vad regeringen har anslagit.
            </seg>
            <seg n="f02d3373">
              Det är dock inte ekonomiska anslag som är avgörande; det är kvalitetsskäl.
              Det har rektor och universitetsstyrelsen anfört.
            </seg>
            <seg n="9c504a16">
              Jag förstår fullt och fast att man i Härnösand inte gillar beslutet.
              Det ändrar dock inte det faktum att riksdagen har bestämt att
              denna typ av beslut fattas av styrelserna på våra lärosäten. Det
              bör vi inte ändra på, inte ens när de fattar ett beslut som Jabar
              Amin ogillar.
            </seg>
          </u>
          <note type="speaker" n="35e19ee7">
            Anf. 4 JABAR AMIN (MP):
          </note>
          <u who="jabar_amin_d23664_w" xml:id="i-202825e5b3d9f2f6-1" n="93950a00">
            <seg n="e9dff141">
              Fru talman! Nu försöker statsrådet Jan Björklund förvanska verkligheten.
              Mittuniversitetet har fattat detta beslut för att man har ett
              sparbeting på 50 miljoner. Ni lägger sparbeting på universitet
              efter universitet, och det är många ställen där ni har lagt det.
              Det har resulterat i att man har tagit detta beslut.
            </seg>
            <seg n="21cb6b18">
              Jag läser åter det universitetsledningen har skrivit och som
              statsrådet förnekade: Ytterst menar vi att detta är en konsekvens
              av den nationellt förda högskolepolitiken.
            </seg>
            <seg n="45088021">
              Här har vi en universitetsrektor och en före detta statsminister
              som svart på vitt skriver att nedläggningen och flytten från Härnösand
              till Sundsvall är en konsekvens av en förd politik och att det
              inte är ett sådant beslut som ett universitet bara har tagit.
            </seg>
            <seg n="cd5ab31f">
              Vi är för självständiga lärosäten. Man ska dock inte, som ni,
              ålägga dem så mycket sparbeting att de tvingas ta steg i den riktning
              som har skett i Härnösand. Vi vet att Härnösand hade bra utbildningar,
              hög kvalitet, nöjda studenter och konkurrenskraftiga priser. Alla
              variabler som är nödvändiga för ett bra och lärorikt campus har
              funnits.
            </seg>
            <seg n="8c4681f9">
              Mittuniversitetet gjorde detta efter att ni hade lagt sparbetinget,
              inte före. Det började efter att ni förra året lade sparbetinget.
              Regeringen ska inte ålägga universiteten sparbeting som tvingar
              dem till sådana här åtgärder.
            </seg>
            <seg n="15cd48ea">
              Vi som lyssnade på statsrådets svar noterade att han talade om
              att reformer har gjorts i syfte att höja kvaliteten. Det är lite
              skrattretande eftersom regeringens kvalitetsbegrepp har varit
              undermåligt. Europeiska utvärderingsorganisationen Enqa, där flera
              högskoleverk från olika länder finns med, har till följd av regeringens
              hemsnickrade kvalitetsbegrepp och kvalitetsmätning uteslutit Sverige
              som fullvärdig medlem. Nu är vi bara medlem under uppsikt.
            </seg>
            <seg n="053d7d60">
              Regeringen ska därför inte använda kvalitetsbegreppet för att
              rättfärdiga flytten från Härnösand, för Härnösands campus har
              hållit hög kvalitet.
            </seg>
            <seg n="9971b38d">
              I skrivelserna hänvisas det dessutom till att man har infört
              avgifter för utländska studenter och att detta skulle höja kvaliteten.
              Det är svårt att förstå hur avgiftsbeläggande skulle höja kvaliteten.
              Tvärtom skulle det kunna sänka kvaliteten. Förut fick högskolorna
              medel för dessa studenter, men nu när de utländska studenterna
              är så få blir det ytterst lite pengar för att kunna bedriva verksamhet
              från statligt håll.
            </seg>
            <seg n="159203bd">
              Jag ställer åter frågan: Tänker regeringen vidta åtgärder så
              att inte fler högskolor och universitet i landet tvingas lägga
              ned eller flytta verksamhet?
            </seg>
          </u>
          <note type="speaker" n="fc6927cd">
            Anf. 5 JASENKO OMANOVIC (S):
          </note>
          <u who="unknown" xml:id="i-45757cdcfd8f0b19-2" n="3a744d3f">
            <seg n="ece716da">
              Fru talman! Jag tackar ministern för svaret. Det är intressant
              att universitetsstyrelsen åberopas, en styrelse som var oenig.
              Fyra stycken reserverade sig på grund av att de ansåg att beslutet
              skulle skada den framgångsrika forskning som bedrivs på universitetet.
            </seg>
            <seg n="2c525da7">
              Fru talman! Nu till svaret, innehållet, texten som ministern
              levererade. Här sägs att de förändringar som har skett bland annat
              beror på att avgifter har införts för utländska studenter. Man
              lägger ned utbildningarna i Härnösand, en lärarutbildning, en
              arkivutbildning med mera, eftersom utländska studenter inte längre
              kan komma till Härnösand och gå dessa utbildningar. Därför lägger
              man ned dem.
            </seg>
            <seg n="c2ff7043">
              Detta är långt från verkligheten, herr utbildningsminister. Det
              stämmer inte alls. De universitet som har haft fler utländska
              studenter än Mittuniversitetet är till exempel Uppsala universitet
              och Lunds universitet. De berörs dock inte alls av samma besparing
              som Mittuniversitetet. Det att man har infört avgifter för utländska
              studenter har alltså ingenting med verkligheten att göra.
            </seg>
            <seg n="50a5c3ae">
              Fru talman! Jag tror att det var den 12:e som utbildningsministern
              och jag hade en debatt om Mittuniversitetet. Då tog jag upp att
              ett antal personer har lämnat tillbaka sina doktorshattar i protest
              mot de politiska beslut som tvingar universitet och högskolor,
              till exempel Mittuniversitetet, att lägga ned utbildningar. I
              Härnösand handlar det om en 170-årig utbildningstradition.
            </seg>
            <seg n="ca1cdf81">
              Man lägger inte ned på grund av att det har införts avgift för
              utländska studenter. Det handlar om en medveten politik där regeringen
              prioriterar ett antal universitet med kanske 300400-årig tradition.
              De är prioriterade vad gäller resurser, forskning och antal platser,
              och mindre och nyare universitet får inte det stöd de borde ha.
            </seg>
            <seg n="258c0880">
              Mittuniversitetet är inte det enda universitetet. Universiteten
              i Karlstad och Örebro och ett antal högskolor drabbas också av
              denna politik.
            </seg>
            <seg n="a49e52c3">
              Det handlar inte om begränsade möjligheter för inaktiva studenter
              eller avgifter för utländska studenter, utan det handlar om politik.
            </seg>
          </u>
          <note type="speaker" n="3139c1bc">
            Anf. 6 ROGER HADDAD (FP):
          </note>
          <u who="roger_haddad_77cca1_w" xml:id="i-51ebf7229101c3b0-0" n="c29b2832">
            <seg n="787dd1c5">
              Fru talman! Som före detta student vid det som tidigare hette
              Mitthögskolan, numera Mittuniversitetet, deltar jag gärna i denna
              debatt.
            </seg>
            <seg n="d25fad02">
              Precis som utbildningsministern har sagt kommer inte Mittuniversitetet
              att läggas ned, utan det kommer definitivt att finnas kvar. Vi
              ska inte glömma bort att lärosätet för några år sedan hade fyra
              campusorter: Örnsköldsvik, Östersund, Sundsvall och Härnösand.
            </seg>
            <seg n="c0d1188f">
              Lärosätet har haft en odiskutabelt viktig roll för kompetensförsörjningen
              i regionen. Men nu har vi hamnat i en situation där det totala
              demografiska trycket sjunker i hela Sverige. Vi har besökt skolan,
              och vi har träffat rektorn här i riksdagen också som säger att
              jamen, att vi blir av med pengar för inaktiva studenter är liksom
              fullt normalt och att vi får del av det nya resursfördelningssystemet
              utifrån kvalitetskriterier är jättebra.
            </seg>
            <seg n="505dcc6a">
              Alla lärosäten, oavsett vad de representerar, säger att de måste
              bli duktiga på att prioritera sitt utbildningsutbud, oavsett om
              de är mindre högskolor eller större universitet. Då är frågan:
              Ska man lägga pengarna på tomma, dyra lokaler, eller ska man fokusera
              på kvalitet och samla utbildningarna till ett antal orter?
            </seg>
            <seg n="85444888">
              Jag tror, precis som statsrådet var inne på, att det här är en
              operativ fråga. Varken Socialdemokraterna, fru talman, eller Jabar
              Amins parti Miljöpartiet har när vi i utbildningsutskottet behandlat
              lärosätenas anslag lagt en enda krona, för att använda det uttrycket,
              till just Mittuniversitetet. Jag har inte sett några yrkanden
              eller reservationer.
            </seg>
            <seg n="7e868d8e">
              Eftersom ni tycker att den här operativa frågan är så pass viktig
              just när det gäller Campus Härnösand, som ligger 3040 minuters
              färd från Sundsvall där vi har ett jättestort campusområde, får
              ni i så fall återkomma för att vara konstruktiva i den här diskussionen
              och anslå egna pengar. Ni kan inte bara stå här och fråga varför
              vi inte ska ha utbildningen kvar även i Härnösand. Ska man satsa
              på det ekonomiskt innebär det nämligen att man tar pengar från
              den totala utbildningskakan eller anslaget till Mittuniversitetet,
              och jag tror inte att universitetsledningen skulle göra det utifrån
              de utmaningar som finns.
            </seg>
          </u>
          <note type="speaker" n="145ed96f">
            Anf. 7 Utbildningsminister JAN BJÖRKLUND (FP):
          </note>
          <u who="jan_bjorklund_statsministerns_stallforetadare_w" xml:id="i-45757cdcfd8f0b19-3" n="43e548e8">
            <seg n="2351d525">
              Fru talman! Det är en sak jag inte får ihop med Jabar Amins interpellation.
              Miljöpartiet har exakt samma budget för utbildning inom universitet
              och högskola som regeringen har i denna riksdag. Er budgetmotion
              innehöll inte en krona mer till universitet och högskolor än det
              som riksdagen fastställde på regeringens förslag. Ni hade exakt
              samma budget.
            </seg>
            <seg n="0ba7bb53">
              Men när Jabar Amin nu står i talarstolen finner han för gott
              att vara populist. Det är klart att Härnösand ska räddas om Miljöpartiet
              får styra, fast Jabar Amin säger att det är pengarna som fattas.
              Var ska han trolla fram dem? Kan inte Jabar Amin berätta vilka
              lärosäten han ska dra ned på för att omfördela till Härnösand
              om det är det han vill göra?
            </seg>
            <seg n="efdb7f41">
              Det går inte ihop. Det är bara populism. Det är en bluff som
              Jabar Amin håller på med. Berätta vilka lärosäten som ska få en
              mindre budget när du nu ska omfördela! Ta det i nästa inlägg!
              Vi kommer att notera det noggrant och berätta det för dem. Stå
              inte annars och bluffa här i talarstolen, Jabar Amin du har inte
              pengarna. Det är det ena.
            </seg>
            <seg n="3f16fcf6">
              Det andra är att jag litar på rektor och universitetsledningen.
              De säger inte att det beror på ekonomiska bekymmer i första hand,
              utan det är en kvalitetsfråga. Då säger jag att det måste rektorer
              och styrelser själva få bestämma. Det håller Jabar Amin med om.
              Men vad är det då vi diskuterar? Om Jabar Amin tycker att rektor
              och styrelse ska få bestämma själva, ja, då har de just fattat
              ett beslut. Och de kan inte få mer pengar, för Jabar Amin föreslår
              inte mer pengar.
            </seg>
            <seg n="fc7796fc">
              Vad är då skillnaden? Det är klart att de i Härnösand inte gillar
              det här beslutet, och det försöker Jabar Amin utnyttja i en populistisk
              debatt mot regeringen. Men de förslag som Jabar Amin har i riksdagen
              innebär ingen annan lösning på det. Jabar Amin tycker att rektor
              ska få bestämma; det har de gjort. Jabar Amin har inte en krona
              till, såvida han inte nu är beredd att tala om var han ska ta
              pengarna från, vilka lärosäten som ska få en minskad budget. Berätta
              det i nästa inlägg, Jabar Amin! Då blir du trovärdig. Annars är
              det bara en bluff du håller på med.
            </seg>
            <seg n="2b7ab7d3">
              Det som står om utländska studenter i interpellationssvaret väljer
              ni att misstolka. Det som står där är att i och med att staten
              inte längre betalar för utomeuropeiska studenter så frigörs ekonomiska
              medel inom högskolans budget för alla de utländska studenter som
              vi tidigare tog emot i Sverige. Dessa medel har tillförts lärosätena
              i Sverige i kvalitetspengar. Alla får ta del av dessa pengar,
              också Mittuniversitetet.
            </seg>
            <seg n="1409c18a">
              Detta är vad som står i svaret: att vi har ökat anslagen per
              svensk student. Anslaget per student som ett lärosäte får är högre
              i dag än förr, och det beror på att vi har frigjort pengar genom
              att utomeuropeiska studenter inte längre studerar gratis i Sverige.
            </seg>
            <seg n="9e996275">
              Det är det som står i svaret, och riksdagen var, vill jag påminna
              Jasenko Omanovic om, överens om beslutet att införa avgifter.
              Socialdemokraterna var helt med på det beslutet, så vi var helt
              eniga. Jasenko Omanovic skakar på huvudet. Det var märkligt. Jag
              var ju själv med och gjorde upp med Socialdemokraterna om det.
              Riksdagen var helt överens om att införa avgifter för utländska
              studenter och om hur de medlen i stället skulle användas. Det
              kan Jasenko Omanovic vara kritisk till, men ta upp det med ditt
              eget parti i så fall!
            </seg>
            <seg n="1a1a8b51">
              Jag har förståelse för att man i Härnösand inte gillar detta
              beslut, men så länge jag är utbildningsminister kommer jag att
              försvara att det är universiteten själva som bestämmer hur de
              ska organisera sig.
            </seg>
          </u>
          <note type="speaker" n="c056da66">
            Anf. 8 JABAR AMIN (MP):
          </note>
          <u who="jabar_amin_d23664_w" xml:id="i-202825e5b3d9f2f6-2" n="93950a00">
            <seg n="f9a84689">
              Fru talman! Nu försöker statsrådet bluffa och tricksa. Men Jan
              Björklund blir inte mer trovärdig för att han höjer rösten.
            </seg>
            <seg n="4ae02a74">
              Ni har ålagt Mittuniversitetet ett sparbeting på 50 miljoner.
              Det har vi varit emot. Vi har varit emot att ni har infört avgifter
              för utländska studerande. Vi har varit emot att ni tar in pengar
              från universiteten för inaktiva studenter. Flera av era reformer
              har vi varit emot, och jag vill återigen säga att vi har varit
              emot de sparbeting som ni har ålagt universitet efter universitet,
              högskola efter högskola.
            </seg>
            <seg n="b5db0701">
              Vad ni har gjort är att omfördela pengarna från medelstora och
              mindre högskolor och universitet till de stora. Vilka är förlorarna?
              Jo, Kristianstad, Mälardalens högskola, Mittuniversitetet med
              flera. Det är det som utbildningsministern ska ta ansvar för.
              Han ska inte försöka tricksa och bluffa genom att säga att vi
              har samma budget. Vi har inte lagt sparbeting på universitetet.
              Vi har inte ålagt dem att förlora pengar på utländska studenter,
              som de nu har förlorat väldigt mycket pengar på inaktiva studenter
              på ett campus som är ett av de ställen där det på grund av strukturen
              har varit lite fler inaktiva studenter.
            </seg>
            <seg n="32de0395">
              Hela den här politiken har resulterat i att universitetsledningen
              har tagit detta beslut. Det är det jag menar. Jag är för att vi
              ska ha självständiga lärosäten som beslutar själva, men man ska
              inte ge dem så svåra förutsättningar att de tvingas lägga ned
              eller flytta högkvalitativ utbildning.
            </seg>
          </u>
          <note type="speaker" n="33ca5258">
            Anf. 9 JASENKO OMANOVIC (S):
          </note>
          <u who="unknown" xml:id="i-45757cdcfd8f0b19-4" n="3a744d3f">
            <seg n="2922a98f">
              Fru talman! Jag måste säga till ministern att i hans eget svar
              står det faktiskt att förändringar som bland annat rör avgifter
              för utländska studenter, inaktiva studenter med mera innebär en
              viss omfördelning mellan lärosäten.
            </seg>
            <seg n="1bd3517d">
              Det är det jag säger, fru talman. Man har flyttat pengar från
              bland annat Mittuniversitetet till de gamla lärosätena. Det är
              den omfördelningen som ministern har gjort, och när man blev ålagd
              att spara 50 miljoner bestämde man sig för att lägga ned campus
              i Härnösand. Det var det som var orsaken pengar! Pengar är allt
              här i världen, även i universitetsvärlden. Pengar betyder väldigt
              mycket om man ska bedriva en utbildning, och ministern har tagit
              ifrån dem pengar.
            </seg>
            <seg n="c64632cb">
              Roger Haddad säger att Socialdemokraterna inte har några fler
              platser till Mittuniversitetet. Men vi riktar inte högskolepolitiken
              till vissa områden, utan vi bedriver politiken på nationell nivå.
              När vi säger att det blir 8 000 fler platser på universitetet
              än i er budget, då blir det för hela universitetssektorn. Vi går
              inte in och säger att det bara är några universitet som får eller
              inte får platser, vilket er politik gör. Ni flyttar ju resurser
              till ett antal universitet och gör det även när det gäller kvalitetskriterier,
              vilket innebär att de mindre universiteten som har samarbete med
              näringslivet har svårare att klara av det.
            </seg>
          </u>
          <note type="speaker" n="c7b04922">
            Anf. 10 ROGER HADDAD (FP):
          </note>
          <u who="roger_haddad_77cca1_w" xml:id="i-51ebf7229101c3b0-1" n="c29b2832">
            <seg n="1ba27e37">
              Fru talman! Jag tycker att Socialdemokraterna och Miljöpartiet
              måste bestämma sig. Antingen bedriver man en generell politik
              eller så kommer man till kammaren och tar upp en enskild lokal,
              operativ fråga om var den eller den institutionen ska finnas,
              på den och den campusorten. Det är precis det ni står och säger,
              men ni kan inte bedriva både och. Ena stunden, när det passar,
              ska vi ha en generell politik. Och vad säger att Mittuniversitet
              får era extra platser? De kanske behöver hamna i Kristianstad,
              Eskilstuna, Västerås eller i Borås. Det kan inte vi avgöra. Det
              avgörs av andra faktorer kvalitet, söktryck och så vidare.
            </seg>
            <seg n="ad85501a">
              Fru talman! Jasenko Omanovic lyssnade uppenbarligen inte när
              jag sade att rektorn för Mittuniversitet accepterar systemet när
              det gäller att vi drar in pengar till inaktiva studenter. Det
              är fullt naturligt. Varför ska man få betalt för studenter som
              inte går dit och som inte klarar av examensmålen? Men menar ni
              att de ska få pengarna i alla fall? Då blir statsrådet Björklunds
              fråga ännu mer berättigad: Varifrån ska då dessa pengar tas?
            </seg>
            <seg n="5658a585">
              Ursäkta uttrycket, men jag tycker att det är en lyx nu för tiden
              i det högskolelandskap som finns när demografin förändras och
              det blir färre studenter att försöka upprätthålla tre eller fyra
              campusorter i ett geografiskt område som inte är så stort. Jag
              tror att det är bättre att det finns kvalitet i Sundsvall och
              Östersund i detta fall än att det finns svaga institutioner som
              inte kan bära sina egna kostnader och som inte kan upprätthålla
              den kvalitetskompetens som högskola och universitet kräver utifrån
              det nya uppdrag som de har fått.
            </seg>
            <seg n="3ca43a9b">
              Jag tror alltså att kvalitet och effektiv resursanvändning är
              mycket viktigare än att stå här och hitta på saker som ni inte
              har täckning för i budgeten.
            </seg>
          </u>
          <note type="speaker" n="5e8ce223">
            Anf. 11 Utbildningsminister JAN BJÖRKLUND (FP):
          </note>
          <u who="jan_bjorklund_statsministerns_stallforetadare_w" xml:id="i-45757cdcfd8f0b19-5" n="43e548e8">
            <seg n="6a507414">
              Fru talman! Jag är förvånad över denna inställning att man ska
              betala för inaktiva studenter. Den är ganska märklig. Jag förstår
              faktiskt inte hur ni tänker.
            </seg>
            <seg n="923def32">
              Inaktiva studenter är ett byråkratiskt begrepp. Det handlar om
              att personer anmäler sig till en del lärosäten för att de vill
              plugga. De registreras i systemet. Sedan är det ett antal av dem
              som aldrig dyker upp över huvud taget. Det har ingen konsekvens
              för de enskilda att de finns registrerade. Men det sker ingen
              undervisning, de lär sig ingenting, de går inte där, men de är
              registrerade som anmälda.
            </seg>
            <seg n="307d7e3e">
              Tidigare betalade staten ut pengar till lärosäten för denna typ
              av studenter. Det är en helt orimlig princip. Vi ska väl betala
              för den undervisning som äger rum och inte för den som inte äger
              rum?
            </seg>
            <seg n="6d2988d4">
              Det skulle förvåna mig oerhört mycket om Jabar Amin i en eventuell
              framtida rödgrön regering skulle få igenom att man ska återinföra
              ersättning för studier som inte äger rum. Det är faktiskt ett
              ganska konstigt inlägg.
            </seg>
            <seg n="fc9498b7">
              Jag försvarar detta till varje pris. Dessa pengar går nu dit
              där studier äger rum i stället för att gå dit där det inte äger
              rum studier. Det är en fullständigt rimlig omfördelning. Det tidigare
              systemet var konstigt. Om ni vill återinföra det fattar jag inte
              hur ni tänker när det gäller resursanvändning i högskolan.
            </seg>
            <seg n="695967fa">
              Om ni skulle vilja återinföra att det ska vara gratis för utomeuropeiska
              studenter det går att göra, och det kostar någon miljard får ni
              ta resurser till det inom systemet så att säga. Tro då inte att
              Mittuniversitetet är det universitet som kommer att tjäna på det.
              Det är Chalmers och KTH de stora nationella tekniska universiteten
              som har fått minskade resurser när vi inte längre subventionerar
              de utomeuropeiska studenterna. Tro inte att det är Mittuniversitet
              som skulle vara en vinnare vid en reversering av den reformen.
              Inte heller skulle lärarutbildningen i Härnösand vara en vinnare.
              Det är inget stort internationellt söktryck till den pedagogiska
              utbildningen i Härnösand.
            </seg>
            <seg n="11ef9c5a">
              Men detta är till sist beslut som fattas av universitetsledningen.
              Om de hade fattat det motsatta beslutet, att låta campus i Härnösand
              vara kvar, hade jag försvarat deras sätt att fatta det beslutet
              också. Det är det som autonomi innebär, nämligen att vi här ska
              hålla fingrarna borta från detaljbesluten. Men det innebär också
              att om det är ett beslut som man inte gillar kan man inte gå in
              och styra upp det, utan man måste acceptera att det fattas olika
              typer av beslut på våra lärosäten.
            </seg>
          </u>
          <note n="7442d927">
            Överläggningen var härmed avslutad.
          </note>
          <note n="4f0920c5">
            9 § Svar på interpellation 2012/13:375 om ritualslaktat kött
            i Sverige
          </note>
          <note type="speaker" n="7ab9869b">
            Anf. 12 Landsbygdsminister ESKIL ERLANDSSON (C):
          </note>
          <u who="eskil_erlandsson_landsbygdsminister_w" xml:id="i-45757cdcfd8f0b19-6" n="4e2dabf5">
            <seg n="af44b588">
              Fru talman! Markus Wiechel har frågat mig om jag avser att verka
              för att förbjuda import av ritualslaktat kött som producerats
              utan att djuret bedövats innan avblodning, om jag avser att verka
              för märkning av sådant kött, om jag avser att verka för ett förbud
              mot inköp av sådant kött vid offentlig upphandling och om vad
              jag hittills har gjort för att förhindra användandet av sådant
              kött eller för att förbättra märkningen av detsamma.
            </seg>
            <seg n="140923d5">
              För mig är det viktigt att djur skyddas från onödigt lidande.
              I Sverige ska djur i enlighet med djurskyddslagen alltid bedövas
              före slakt. Även inom EU är grundregeln att bedövning ska ske
              före slakt. I den EU-gemensamma lagstiftningen ges dock möjlighet
              till undantag för viss slakt som kan ske utan bedövning på grund
              av religiösa skäl. Därför kan Sverige inte ha ett förbud mot införsel
              av kött, oavsett om det kommer från djur som slaktats utan bedövning
              eller inte. Medlemsländerna får dock ha striktare nationella regler
              vad gäller obedövad slakt, och i Sverige och ytterligare några
              medlemsstater är det förbjudet att slakta djur utan bedövning.
            </seg>
            <seg n="d7b7f7ad">
              Även reglerna för märkning av livsmedel tas fram gemensamt av
              medlemsländerna i EU. Inom ramen för EU:s strategi för djurskydd
              och djurs välbefinnande 20122015 har kommissionen tagit initiativ
              till att genomföra en undersökning om möjligheten att ge konsumenterna
              relevant information om bedövning av djur vid slakt, och resultatet
              ska presenteras under 2013. Jag ser fram emot att ta del av resultaten
              från undersökningen och den diskussion som kommer att följa därefter.
            </seg>
            <seg n="f66e634a">
              Även inom offentlig upphandling har vi en gemensam lagstiftning
              på EU-nivå. Den innebär att det inte är tillåtet att hänvisa till
              sådana nationella bestämmelser om upphandling som är oförenliga
              med EU-lagstiftningen. Det går däremot att ställa specifika djurskyddskrav.
              Inom ramen för satsningen Sverige det nya matlandet har Miljöstyrningsrådet
              erhållit medel för att höja kompetensen och sprida information
              om offentlig upphandling av livsmedel. Miljöstyrningsrådet arbetar
              bland annat med att ta fram kriterier för att göra det lättare
              att upphandla varor med tanke på miljö, innovation och sociala
              krav, där djurskydd ingår.
            </seg>
            <seg n="2902fb52">
              Jag vill också framhålla att jag har tagit upp frågan om obedövad
              slakt som inte är religiöst motiverad på jordbruks- och fiskerådet
              i maj förra året. Jag anser att djur ska skyddas från onödigt
              lidande, och jag kommer därför att fortsätta verka för att all
              slakt i EU ska leva upp till de gällande EU-gemensamma bestämmelserna.
            </seg>
          </u>
          <note type="speaker" n="3e242a63">
            Anf. 13 MARKUS WIECHEL (SD):
          </note>
          <u who="markus_wiechel_cbd566_w" xml:id="i-9fa291ce30fd1b1a-0" n="a5876d41">
            <seg n="de866171">
              Fru talman! Jag vill rikta ett stort tack till landsbygdsministern
              för svaret, som tydliggör den överstatlighet som sju av Sveriges
              riksdagspartier har varit med om att skriva in i Sveriges grundlag,
              den överstatlighet som i detta fall drabbar miljontals djur även
              om den svenska regeringen önskade förbjuda medeltida slaktmetoder.
            </seg>
            <seg n="298e5a49">
              I detta sammanhang skulle det vara intressant om ministern om
              möjligt skulle se till att import av kött som är slaktat på detta
              sätt förbjöds.
            </seg>
            <seg n="aadd8fd5">
              Det sägs att grundregeln inom EU är att slakt ska ske under bedövning.
              Faktum är att det i dag slaktas oändligt många fler djur utan
              bedövning runt om i Europa än vad som ens är nödvändigt med lagens
              undantag. Att det över huvud taget finns undantag för denna form
              av djurplågeri kan verka märkligt. Men jag tar för givet att detta
              är något som landsbygdsministern arbetar med att förändra vid
              sina internationella kontakter.
            </seg>
            <seg n="ca0e665b">
              Landsbygdsministern säger även att reglerna för märkning av livsmedel
              tas fram gemensamt av medlemsländerna. Detta innebär alltså att
              Sverige lägger sig platt inför EU:s överstatlighet när det kommer
              till märkning av något så viktigt som köttets ursprung och djurens
              behandling före slakt.
            </seg>
            <seg n="18bff3a0">
              Att genomföra en undersökning om möjligheterna att ge konsumenterna
              relevant information om bedövning av djur vid slakt kan tyckas
              bra. Men faktum kvarstår att miljontals djur årligen tvingas genomlida
              fruktansvärda slaktmetoder. Här tycker jag att Sverige borde sätta
              press.
            </seg>
            <seg n="6b7b7867">
              Fru talman! Jag är naturligtvis glad över det besked som landsbygdsministern
              ger om att han på jordbruks- och fiskerådet förra året tog upp
              frågan om obedövad slakt som inte är religiöst motiverad.
            </seg>
            <seg n="32642080">
              Det som gör mig fundersam och besviken är dock det faktum att
              ministern enbart har tagit upp frågan om obedövad slakt som inte
              är religiöst motiverad. Ska det verkligen vara okej att låta djur
              plågas för några enskilda personers trosuppfattning?
            </seg>
          </u>
          <note type="speaker" n="3130668e">
            Anf. 14 Landsbygdsminister ESKIL ERLANDSSON (C):
          </note>
          <u who="eskil_erlandsson_landsbygdsminister_w" xml:id="i-45757cdcfd8f0b19-7" n="4e2dabf5">
            <seg n="8a8d1e45">
              Fru talman! Det som är att konstatera i denna debatt tycker jag
              är att den som inhandlar svenskt kött kan vara övertygad om att
              djuret i fråga är bedövat före avblodning. Det är en fördel för
              de svenska producenterna, alltså Sveriges bönder, och för alla
              dem som i efterföljande led hanterar de produkter i form av kött,
              charkuterier och liknande som kan komma från ett djur.
            </seg>
            <seg n="3a3b5431">
              Som jag har sagt i mitt interpellationssvar avser jag att följa
              frågan inte bara vad gäller att de undantag som finns inte missbrukas
              i andra delar av Europa utan också vad gäller de frågor kring
              märkning som är under diskussion just nu. Det gäller inte bara
              den här saken utan också andra saker, vilket är väl känt av kammaren.
              Det handlar om till exempel sammansatta produkter som vi äter
              och konsumerar på skilda sätt.
            </seg>
          </u>
          <note type="speaker" n="bc98cbe3">
            Anf. 15 MARKUS WIECHEL (SD):
          </note>
          <u who="markus_wiechel_cbd566_w" xml:id="i-9fa291ce30fd1b1a-1" n="a5876d41">
            <seg n="782ec22e">
              Fru talman! Det är glädjande att ministern avser att arbeta för
              att unionens medlemsstater ska följa de rådande bestämmelserna,
              men varför stanna där? Är verkligen bestämmelserna bra, enligt
              landsbygdsministern?
            </seg>
            <seg n="e2f75d2e">
              Som jag tydliggjorde i interpellationen uppskattas den globala
              halalmarknaden till ungefär 150 miljarder dollar per år. Det är
              alltså den globala halalmarknaden, inte marknaden inom Europa.
              Ministern lägger i sitt svar väldigt mycket fokus på de europeiska
              bestämmelserna och på att vi som land måste lyda under EU. Han
              har givetvis rätt i att vi dess värre måste följa EU:s överstatlighet
              när det kommer till handel med andra EU-länder. Faktum kvarstår
              dock att ritualslakt tyvärr förekommer i länder runt om i världen
              som inte ingår i den europeiska unionen och som även Sverige handlar
              med.
            </seg>
            <seg n="47f0c751">
              Om landsbygdsministern går tillbaka till mina ursprungsfrågor
              och bortser från EU tror jag att svaren kan bli än mer intressanta
              för mig, för Sverigedemokraternas väljare och inte minst för landets
              djurvänner.
            </seg>
          </u>
          <note type="speaker" n="a84e651e">
            Anf. 16 Landsbygdsminister ESKIL ERLANDSSON (C):
          </note>
          <u who="eskil_erlandsson_landsbygdsminister_w" xml:id="i-45757cdcfd8f0b19-8" n="4e2dabf5">
            <seg n="6a568fd4">
              Fru talman! Jag kan konstatera att denna fråga var föremål för
              en intensiv debatt i Europeiska unionen under åren 2006, 2007
              och 2008. Vid denna tidpunkt var det få egentligen var det, skulle
              jag vilja säga, endast Sverige som stod upp för att minimera de
              möjligheter till undantag som finns i den europeiska lagstiftningen
              vad gäller att för konsumenter tillhandahålla kött från obedövade
              djur före slakt och avblodning.
            </seg>
            <seg n="6c8aad9f">
              Detta tror jag har sin grund i att det finns andra traditioner
              och även andra händelser i många medlemsstater i Europa, även
              om de tycker som vi gör i Sverige jag vill vara noga med att påpeka
              att det är vad vi gemensamt gör i Sverige, för detta har inte
              varit någon stridsfråga i Sverige som beror på den historia man
              har bakom sig. Särskilt påtaglig är denna fråga i ett land som
              till exempel Tyskland.
            </seg>
          </u>
          <note type="speaker" n="d7cdb24b">
            Anf. 17 MARKUS WIECHEL (SD):
          </note>
          <u who="markus_wiechel_cbd566_w" xml:id="i-9fa291ce30fd1b1a-2" n="a5876d41">
            <seg n="f4562bb7">
              Fru talman! Landsbygdsministern fick i höstas svara på en interpellation
              av min partivän, en interpellation som handlade om Matlandet Sverige.
              Det är mycket möjligt att ministern minns den interpellationsdebatten.
            </seg>
            <seg n="f649ad80">
              Interpellationen skrevs med tanke på vilket företag Matlandet
              Sverige utsåg som årets uppstickare. Företaget fick bland annat
              besök av statsministern under 2008. Under räkenskapsåret 2008/09
              hade de en omsättning på 142 miljoner kronor. Det är tydligt att
              regeringen ser detta som något positivt ett företag som växer
              snabbt och har en god omsättning. På sin hemsida skriver de att
              deras kött kommer från djur som bedövats före slakt, och på så
              sätt tycks det inte ha skett något fel. Allt verkar vara frid
              och fröjd.
            </seg>
            <seg n="3b22acba">
              Faktum kvarstår dock att den absoluta merparten av det kött som
              säljs genom detta företag är importerat. Köttet är importerat
              från länder som Nya Zeeland, som inte omfattas av EU-bestämmelser,
              eller från länder inom EU som omfattas av EU:s bestämmelser men
              som kan fortsätta med sitt djurplågeri på grund av de undantag
              som finns i bestämmelserna. I februarinumret av Svensk Veterinärtidning,
              som är en tidning för personer som har kunskap om detta och gång
              på gång varnar för den här typen av slakt, lyfter man fram problematiken.
              Ett helt kapitel har avsatts för ändamålet.
            </seg>
            <seg n="bf597f74">
              Trots vetskapen om företag som det jag tidigare nämnde fortsätter
              regeringen att indirekt eller direkt prisa företagen. De belönas
              för att de växer och på ett smidigt sätt går förbi svensk lagstiftning
              eller svenska djurskyddsbestämmelser. Detta får mig att skämmas,
              och jag hoppas innerligen att landsbygdsministern tar problemet
              på allvar och på ett tydligt sätt säger ifrån när det kommer till
              obedövad slakt.
            </seg>
          </u>
          <note type="speaker" n="dcc70eb4">
            Anf. 18 Landsbygdsminister ESKIL ERLANDSSON (C):
          </note>
          <u who="eskil_erlandsson_landsbygdsminister_w" xml:id="i-45757cdcfd8f0b19-9" n="4e2dabf5">
            <seg n="b88fc375">
              Fru talman! Vad jag känner till importerar det företag som är
              i fråga bara kött från djur som är bedövade före avblodning. Det
              är alltså ingen relevant fråga i sammanhanget. Det företag som
              har varit föremål för diskussion i en annan interpellationsdebatt
              men som togs upp också i denna interpellation tycker jag är väl
              värt det pris livsmedelsindustrin har tilldelat det, apropå att
              det sysselsätter många människor i glesbygd. Därmed bidrar man
              till landsbygdens och glesbygdens utveckling i vårt land, vilket
              jag är glad över och arbetar för.
            </seg>
          </u>
          <note n="7442d927">
            Överläggningen var härmed avslutad.
          </note>
          <note n="53998356">
            10 § Svar på interpellation 2012/13:349 om bristen på specialistläkare
          </note>
          <note type="speaker" n="811e1aa3">
            Anf. 19 Socialminister GÖRAN HÄGGLUND (KD):
          </note>
          <u who="goran_hagglund_socialminister_w" xml:id="i-ade175a8602352f4-0" n="e369811a">
            <seg n="8cd46d20">
              Fru talman! Börje Vestlund har frågat mig på vilket sätt regeringen
              kommer att agera för att förhindra att det uppstår brist på specialistläkare.
            </seg>
            <seg n="0d3f9744">
              Under de senaste åren har regeringen tagit flera initiativ för
              att minska bristen på läkare och specialistläkare. Sedan 2006
              har regeringen beslutat att ge ökade medel för en utbyggnad av
              antalet utbildningsplatser på läkarutbildningen. Satsningarna
              kommer att få fullt genomslag 2015 och har då medfört en ökning
              med 36 procent. Antalet läkare som får legitimation och som kan
              påbörja sin specialiseringstjänstgöring ökar därmed.
            </seg>
            <seg n="9f9e52b4">
              Regeringen har vidare beslutat att ge Socialstyrelsen 30 miljoner
              kronor per år under 2013 och 2014 för att utveckla kursverksamheten
              för läkares specialiseringstjänstgöring. Satsningen bedöms leda
              till ett ökat kursutbud, vilket förväntas ha en positiv effekt
              på utbudet av specialistläkare.
            </seg>
            <seg n="e70714bf">
              En specialitet inom vilken det länge rått en brist på specialistläkare
              är psykiatrin. Regeringen har därför gett extra medel för att
              öka antalet specialister inom psykiatrin genom det så kallade
              Metisprojektet. Projektet innebär att Institutet för professionell
              utveckling av läkare i Sverige, Ipuls, har haft i uppdrag att
              utveckla och förstärka specialistkompetenserna i allmänpsykiatri.
            </seg>
            <seg n="56d392e1">
              För att förbättra processen för godkännande av läkare som utbildats
              utanför EU/EES, så att den går snabbare, har Socialdepartementet
              och Utbildningsdepartementet gett i uppdrag till en särskild utredare
              att lämna förslag. Rapporten bereds nu i Regeringskansliet. Regeringen
              ger också varje år Socialstyrelsen i uppdrag att rapportera om
              tillgång och efterfrågan på bland annat läkare. Syftet med rapporten
              är att hjälpa landstingen i deras bedömning av behovet av att
              anställa läkare för specialiseringstjänstgöring, och det gäller
              samtliga specialiteter.
            </seg>
            <seg n="a76db470">
              I sammanhanget bör också nämnas att Läkarutbildningsutredningen
              alldeles nyligen överlämnade sitt betänkande För framtidens hälsa
              en ny läkarutbildning , SOU 2013:15, till Utbildningsdepartementet.
              Utredningen föreslår att utbildningen förlängs till sex år, att
              kunskapsmålen för allmäntjänstgöringen inkluderas i examensordningen
              för läkarexamen medan kravet på allmäntjänstgöringen för att få
              legitimation tas bort. Därmed bör läkare kunna få legitimation
              snabbare och påbörja specialisering tidigare.
            </seg>
            <seg n="031a6eaa">
              Mot bakgrund av detta ser jag i nuläget inget behov av att vidta
              ytterligare åtgärder. Socialdepartementet kommer att fortsätta
              följa utvecklingen noga.
            </seg>
          </u>
          <note type="speaker" n="2c53f644">
            Anf. 20 BÖRJE VESTLUND (S):
          </note>
          <u who="borje_vestlund_55d65f_w" xml:id="i-17ac4c8d8664e111-0" n="6434b4ef">
            <seg n="1f5fac1e">
              Fru talman! Jag ber att få tacka ministern för svaret.
            </seg>
            <seg n="7ded092a">
              Jag vill börja med vad som sades i sista stycket av svaret, att
              man inte anser att man behöver vidta ytterligare åtgärder. Då
              måste jag ställa den något retoriska men ändå viktiga frågan i
              det här sammanhanget: Hur många vårdplatser ska vi acceptera att
              man stänger? Det har ju inte minst i den här regionen varit en
              stor diskussion om att det försvunnit ett antal hundra vårdplatser,
              och man grälar nu som bäst om vems felet är. Det lilla grälet
              kan vi ju alltid fortsätta, men det är inte det som är det intressanta.
            </seg>
            <seg n="8184e653">
              Det som just nu händer i sjukvården är att man stänger vårdplatser
              för att det saknas läkare och i några fall även sjuksköterskor.
              Det finns inga specialister som kan ta hand om dem som behöver
              specialistvård.
            </seg>
            <seg n="b2db7a18">
              Frågan måste ställas, för detta händer vecka efter vecka. Jag
              kan främst tala för neurologins räkning. Om det inte är varje
              vecka så är det åtminstone varannan månad man får stänga ett antal
              vårdplatser på grund av att det saknas just läkare.
            </seg>
            <seg n="84a5b1bf">
              Många specialistläkare är också till åren komna. Många väljer
              att jobba kvar några år, men det finns en gräns för hur länge
              man kan jobba om man är läkare.
            </seg>
            <seg n="a8e4c7b9">
              Det är bra att regeringen håller på att se över läkarutbildningen.
              Det är bra och välkommet. Men innan man har fått dessa nya specialister
              på plats kommer det att hända saker inom svensk hälso- och sjukvård.
              Att bli specialist kan ta nästan lika många år som grundutbildningen
              om det är en besvärlig specialistutbildning. Dessutom är det kanske
              brukligt eller till och med önskvärt att man ägnar en tid åt forskning
              innan man går in i den mer kliniska verksamheten.
            </seg>
            <seg n="ce22fae4">
              Därför ställer jag mig lite frågande till svaret. Det är bra
              att man har satsat på den grundläggande läkarutbildningen, men
              det måste också bli en satsning på specialistutbildning, på att
              locka dem som i dag får sin legitimation att påbörja en ordentlig
              specialistutbildning och då inte bara inom de områden som i dag
              är populärast.
            </seg>
            <seg n="0df751fb">
              Låt mig ta ett exempel från neurologin. För några år sedan var
              det ett problem att nästan inga ville utbilda sig till neurologer.
              I dag finns det ett litet tryck inte ett stort men ett litet för
              att bli just neurologer. Det är vi från patientorganisationerna
              naturligtvis väldigt tacksamma för. Problemet är dock att det
              är sådan konkurrens om platserna att de inte räcker till trots
              att det var eller varannan månad rapporteras att man måste stänga
              neurologkliniker eller rättare sagt vårdplatser på neurologkliniker,
              för ännu har jag inte läst om att en hel neurologklinik har behövt
              stängas, tack och lov på grund av att det saknas läkare och i
              några fall även sjuksköterskor.
            </seg>
            <seg n="be0ef8a8">
              Min fråga är: Hur många vårdplatser tycker socialministern att
              man kan stänga innan läget blir så allvarligt att man borde göra
              något?
            </seg>
          </u>
          <note type="speaker" n="61baa751">
            Anf. 21 HILLEVI LARSSON (S):
          </note>
          <u who="hillevi_larsson_618770" xml:id="i-b35c54dbe679d749-0" n="a5306718">
            <seg n="6a3cc622">
              Fru talman! Tyvärr sammanfaller bristen på specialistläkare även
              med brist på specialistsjuksköterskor, och det förvärrar krisen
              ytterligare. Hade läget varit bra när det gäller specialistsjuksköterskor
              hade det kanske i liten mån kunnat kompensera för problemet, men
              nu har vi en dubbel kris.
            </seg>
            <seg n="7b3cd0cf">
              Det har gjorts en undersökning där man har tittat på just primärvården.
              Diskussionen handlar mycket om de stora sjukhusen, men även i
              primärvården är det viktigt att det finns specialistläkare. Denna
              undersökning, som Läkarförbundet har genomfört, är den första
              i sitt slag på 15 år. Man har frågat alla vårdcentraler i hela
              Sverige, både privata och offentliga, hur det ser ut när det gäller
              specialistläkare. Svarsfrekvensen var 98,5 procent, vilket man
              får säga är en hög svarsfrekvens.
            </seg>
            <seg n="3cd459ed">
              Det visade sig att det finns stora problem på de flesta vårdcentraler
              i Sverige när det gäller just specialistläkare. Det är bara på
              en av fyra som man känner att behovet är fullgott tillgodosett.
              Man kan se konsekvensen av detta: Det riskerar kvaliteten och
              patientsäkerheten, den ordinarie personalen riskerar att bli pressad,
              och risken är också att man tvingas hyra in läkare, så kallade
              hyrläkare eller stafettläkare, vilket kan bli väldigt dyrt och
              pressa budgeten ytterligare. Ofta är budgeten inom vården redan
              ganska pressad.
            </seg>
            <seg n="f7a9db37">
              Läkarförbundet varnar för att läget kan bli ytterligare försämrat
              när det gäller specialistläkare. De som riskerar att drabbas av
              detta är inte minst äldre och multisjuka. Detta sammanfaller ofta,
              det vill säga att man är både äldre och multisjuk samtidigt.
            </seg>
            <seg n="80a6542b">
              Vårdcentralerna har ett uppdrag där man genomför hälsosamtal.
              Man tar emot rätt många med psykisk ohälsa, och det är väldigt
              viktiga uppdrag. Många upplever dock att det på grund av dessa
              uppdrag och på grund av bristen på specialistläkare blir en väldigt
              svår situation.
            </seg>
            <seg n="48d1dbb0">
              Man kan se stor variation över landet när det gäller specialistläkare.
              Det som räknas som idealet är förhållandet i Jämtland, där man
              har 1 584 listade patienter per specialistläkare. I Örebro är
              siffran högst, 2 422 listade patienter per specialistläkare. Man
              kan alltså se att variationen är stor över landet, men över lag
              upplever vårdcentralerna att man inte når det behov som finns.
              Det är tre av fyra vårdcentraler som känner att de behöver fler
              specialistläkare.
            </seg>
            <seg n="64c75992">
              Det som man redovisar att regeringen gör är bra, för vi behöver
              verkligen satsa på läkarutbildning över hela bredden, men det
              behövs speciella satsningar på specialistläkare. Börje Vestlunds
              förslag om att regeringen ska ta större ansvar när det gäller
              utbildning av specialistläkare tycker jag är mycket bra, så att
              det inte bara blir en fråga för enskilda lärosäten att välja vad
              man ska satsa på. De har ju inte helhetsbilden över hela riket,
              och det måste ju regeringen ha.
            </seg>
            <seg n="8eafd8ab">
              Jag hoppas att regeringen jobbar vidare med den här frågan och
              också överväger Börje Vestlunds förslag.
            </seg>
          </u>
          <note type="speaker" n="47d2d006">
            Anf. 22 Socialminister GÖRAN HÄGGLUND (KD):
          </note>
          <u who="goran_hagglund_socialminister_w" xml:id="i-ade175a8602352f4-1" n="e369811a">
            <seg n="282789db">
              Fru talman! Jag skulle vara glad om den här debatten inte blev
              alltför slagordsmässig. Det skulle vara lätt för mig att säga
              att om ni hade skött er i regeringsställning hade saken varit
              biff. Vi har ökat antagningen till läkarutbildningen, vilket gör
              att vi kommer att ha 36 procent fler än tidigare som strömmar
              igenom. Men detta är naturligtvis en allvarlig och viktig fråga
              att fundera på ur många olika aspekter. Jag skulle vilja ta upp
              ett par olika perspektiv.
            </seg>
            <seg n="9e72a35b">
              Det finns vissa grupper och specialiteter där vi kan se uppenbara
              brister, och bristerna ser olika ut för olika specialiteter. Det
              råder brist inom psykiatrin, som jag nämnde. Vi saknar och kommer
              att sakna patologer, som ju är en nyckelgrupp till exempel när
              det handlar om cancerbehandling. Vi saknar allmänmedicinare. Vi
              skulle behöva fler radiologer, för att nämna några kategorier
              där vi har mycket stora behov.
            </seg>
            <seg n="46d4815d">
              Vi har gjort en del insatser; bland annat har vi särskilt utrett
              patologernas verksamhet och hur många fler som behövs där. Det
              kommer av allt att döma att komma en hel del åtgärder längre fram.
              Där ser vi dock också jag ska komma in på ett bredare perspektiv
              sedan vikten av till exempel distanslösningar för att hitta kolleger.
              Det gör att vi kan få bättre utväxling av de personer som vi redan
              har.
            </seg>
            <seg n="1781b5e5">
              När det gäller radiologer ger telemedicin möjligheter att använda
              radiologisk expertis som är väldigt djuplodande, inte bara i Sverige
              utan i världen i stort. Det handlar om att hitta de allra bästa
              på en viss typ av verksamhet och dra nytta av dem också i Sverige.
            </seg>
            <seg n="1ff5bb71">
              Det finns en del ny teknik när det gäller psykiatrin, till exempel
              internetpsykiatrin söder om staden, där man når lika goda resultat
              som man gör i öga-mot-öga-behandling, men man kan behandla 1015
              gånger så många som man gör med traditionella metoder.
            </seg>
            <seg n="74b768a9">
              Jag tycker att det skulle vara värt att växla några ord om det
              bredare perspektivet. Det är i huvudsak landstingen som ska klura
              över detta, men det är också en nationell angelägenhet. Det kom
              nyligen en kortrapport som ger en överblick över läget i OECD-länderna.
              Där kan man se att Sverige ligger på tredje plats uppifrån när
              det gäller antalet läkare räknat mot folkmängd. Vi ligger bra
              till när det gäller tillgången på läkare. Tittar man dessutom
              på antalet patientbesök är vi ett av de länder som har det lägsta
              antalet besök. Där är skillnaderna mycket stora. I snitt går svensken
              till läkaren en fjärdedel så många gånger som till exempel ungraren.
            </seg>
            <seg n="4201580d">
              Vi har jättemånga läkare i ett OECD-perspektiv, och vi har nästan
              minst antal besök av alla länder. Vad är det som gör att vi inte
              får ut mer av den resurs som vi har? Sköterskorna i Sverige tar
              också ett större utrymme än vad de gör i väldigt många andra länder
              där man har en än mer hierarkisk organisation. Det är också någonting
              att fundera på. Hur använder vi de fantastiska personalresurser
              som vi har på bästa möjliga sätt?
            </seg>
          </u>
          <note type="speaker" n="8a3b4dde">
            Anf. 23 BÖRJE VESTLUND (S):
          </note>
          <u who="borje_vestlund_55d65f_w" xml:id="i-17ac4c8d8664e111-1" n="6434b4ef">
            <seg n="b3c2dc98">
              Fru talman! Vi kan naturligtvis gräla om vem som har gjort mest
              på det här området, men jag tror inte att det ger speciellt mycket
              i dagsläget. Vi står inför en situation där det är väldigt många
              av specialistläkarna som är på väg att gå i pension. Vi vet att
              en del kan jobba kvar några år, men det handlar om några få år.
              Vi kan inte räkna med att de jobbar tills de är 80 år.
            </seg>
            <seg n="6df6b02e">
              Jag tycker att det projekt som fanns när det gäller psykiatrin
              var utmärkt. Man borde kanske utöka den typen av aktiviteter till
              att gälla andra områden också. Man borde kanske vara lite framåt
              och se vilka problem som kommer lite längre fram i tiden. Var
              riskerar man att få stora vakanser inom vården? Det gäller fler
              områden. Jag har pekat på reumatologin och neurologin eftersom
              de ligger mig varmt om hjärtat.
            </seg>
            <seg n="b99c9335">
              Det är klart att vi kan lösa mycket med e-hälsa. Det är en väg
              att gå. Att ha en bättre utvärdering är naturligtvis också viktigt.
              Sedan har vi den eviga frågan som jag tror att alla som har sysslat
              med sjukvårdsfrågor har funderat över. Hur kan vi ha så många
              läkare i Sverige när vi dessutom har lägst antal besök, vilket
              var någonting nytt för mig? Varför har man inte sett över detta?
              Vad är det som har gått fel? Det borde man titta över.
            </seg>
            <seg n="1cf91416">
              Låt mig också kommentera detta med att vi tar in utländska läkare.
              Det är absolut ingenting nytt, utan det har vi gjort i många år.
              Frågan är hur man har tagit hand om de läkare som har kommit.
              Där får jag väl skämmas och säga att den socialdemokratiska regeringen
              inte gillade att man hade mycket dyra utbildningar, men det var
              någonting som varenda länsarbetsnämnd jag tillhörde en av dem
              i Helsingfors struntade fullständigt i. Vi tyckte att det var
              viktigt att vi snabbt fick in de här läkarna i verksamheterna,
              och det går ju också. Men vår omvärld blir rikare, och då kan
              vi inte räkna med att andra länder ska försörja oss med läkare.
              Därför måste vi göra väldigt mycket själva också.
            </seg>
            <seg n="1de1d760">
              Jag vidhåller att regeringen måste ta ett större ansvar, inte
              bara för att det behov som finns i dag ska uppfyllas det är ett
              stort behov utan också för hur detta kommer att se ut om några
              år. Det är minst lika viktigt i det här sammanhanget.
            </seg>
            <seg n="afab3aeb">
              Det är också bra att man ser över läkarutbildningen. Men även
              om man ser över läkarutbildningen kommer de här specialisterna
              att vara klara någon gång strax innan jag går i pension, och jag
              skulle tycka att det var mycket otillfredsställande. Jag tänker
              jobba ganska många år till.
            </seg>
          </u>
          <note type="speaker" n="9f84fea1">
            Anf. 24 HILLEVI LARSSON (S):
          </note>
          <u who="hillevi_larsson_618770" xml:id="i-c81df251d6652e80-0" n="a5306718" next="i-48db71c85b91b75f-0">
            <seg n="f44c9b9e">
              Fru talman! Det är inte bara Läkarförbundet som är oroande över
              den här bristen på specialistläkare utan även Socialstyrelsen
              som har undersökt hur det ser ut i landstingen, och det finns
              stora problem.
            </seg>
            <seg n="6dbf3bf8">
              Även om den här debatten handlar om specialistläkare tycker jag
              att det är viktigt att lyfta in bristen på specialistsjuksköterskor
              också eftersom detta går hand i hand och förvärrar problemet.
            </seg>
            <seg n="a0293bc1">
              Precis som ministern säger finns det ett stort problem inom psykiatrin
              när det gäller specialistläkare. Inom det området kan man också
              se stora problem när det gäller specialistsjuksköterskor. En stor
              del av den här debatten handlar om risken för pensionsavgångar.
              Det är många som går i pension, och det utbildas inte tillräckligt
              många som kan anställas. Det är väldigt få specialistsjuksköterskor
              inom psykiatrin som är under 35 år. De som finns är framför allt
              äldre som närmar sig pensionen.
            </seg>
            <seg n="5f1ba48d">
              Jag hoppas att ministern, när han funderar vidare på lösningar
              på det här problemet, låter de här två frågorna gå hand i hand,
              det vill säga bristen på specialistläkare och bristen på specialistsjuksköterskor.
            </seg>
            <seg n="50b90a67">
              Inom Vårdförbundet är de mycket oroade för bristen på specialistsjuksköterskor.
              En sak som de menar är problematisk är att de här sjuksköterskorna
              inte får någon lön medan de utbildar sig till specialistsjuksköterskor.
              En beräkning som Vårdförbundet har gjort visar att det tar 19
              år att få igen de kostnader som det har inneburit för den enskilda.
              Det innebär att det kanske är färre som tycker att det är mödan
              värt att gå vidare och utbilda sig till specialistsjuksköterskor
              trots att behovet är mycket stort.
            </seg>
            <seg n="0fb1b60b">
              Jag hoppas att regeringen tar till sig detta och tar ett övergripande
              ansvar. Det kan inte bara vara upp till de enskilda lärosätena
              att utbilda specialistläkare.
            </seg>
          </u>
          <note n="d78ff891">
            Anf. 25 GUNNAR ANDRÉN (FP):
          </note>
          <u who="hillevi_larsson_618770" xml:id="i-48db71c85b91b75f-0" n="a5306718" prev="i-c81df251d6652e80-0">
            <seg n="cdf98b90">
              Fru talman! När min far blev färdig läkare 1943 fanns det ungefär
              3 000 läkare i det här landet. Det rådde stor läkarbrist och även
              brist på specialistläkare. Han blev röntgenolog. När han pensionerades
              1983 fanns det ca 13 000 läkare. Det var stor brist på specialistläkare.
              År 2013, 30 år senare, har vi ca 33 000 läkare. Och hur ser situationen
              ut? Vi har stor brist på läkare och särskilt på specialistläkare.
              Vad beror detta på?
            </seg>
            <seg n="36e54da5">
              Det beror framför allt på att vi har nya krav på behandlingar,
              nya kunskaper och nya möjligheter. Allt fler människor ställer
              berättigade krav på att bli väl behandlade och kunnigt behandlade,
              kunnigare än någonsin tidigare. Det gör att bristen på specialistläkare,
              och där talar jag av egen erfarenhet, är mycket stor. Det är en
              mycket stor förmån att kunna bli behandlad av mycket kunniga läkare
              här i landet. Är det någonting som utmärker vården i Sverige är
              det stor kunskap hos olika specialister.
            </seg>
            <seg n="e7de112f">
              Så sent som i går träffade jag en 31-årig nyligen utexaminerad
              specialist i neurologi på Karolinska sjukhuset. Det var en kvinna.
              Hon kommer att vara aktiv under många år.
            </seg>
            <seg n="96b4dffc">
              Jag tror för min del att vi också måste se på relationen att
              vi har väldigt höga krav på sjukvård och att vi är ett litet land.
              Sverige har 10 miljoner invånare. I Norden är vi ungefär 25 miljoner.
              Om vi jämför med till exempel Tyskland som har 90 miljoner, för
              att inte tala om Amerikas förenta stater med 300 miljoner eller
              någonting sådant, har de naturligtvis en helt annan bas att utbilda
              många fler specialister. Att vi är så få gör att ytterligare samverkan
              på olika specialistområden är absolut nödvändigt. Språksvårigheterna
              är ganska små på just läkarområdet eftersom alla läkare egentligen
              kan engelska språket.
            </seg>
            <seg n="82c342f5">
              Jag har någon insikt i bukspottkörtelcancer eftersom en släkting
              är professor inom det området. En gång per år samlas 800 av världens
              ledande specialister i Chicago eller var det nu kan vara för att
              utbyta erfarenheter. Det förhållandet att man kan anslå mer pengar
              till olika specialistutbildningar eller till kursverksamhet jag
              har själv fått delta i sådant från politisk utgångspunkt tror
              jag är viktigt för att få fler läkare att intressera sig för olika
              områden.
            </seg>
            <seg n="a68ce96c">
              Det som Hillevi Larsson är inne på är viktigt, nämligen att detta
              även gäller sjuksköterskor. Man måste ha olika kompetenser på
              specialistavdelningarna det kan jag personligen vittna om och
              de ska finnas på många ställen i landet. En koncentration inte
              bara till Sverige utan till hela Norden och kanske till och med
              till Europa är viktig för att på så sätt kunna ta vara på de allra
              bästa kunskaper som finns.
            </seg>
          </u>
          <note type="speaker" n="e5e8a137">
            Anf. 26 Socialminister GÖRAN HÄGGLUND (KD):
          </note>
          <u who="goran_hagglund_socialminister_w" xml:id="i-ade175a8602352f4-2" n="e369811a">
            <seg n="314a5a27">
              Fru talman! Tack för alla inlägg så här långt! Det Gunnar Andrén
              beskriver är slående, alltså att bristen så att säga tycks vara
              det enda bestående. Det är intressant att fundera på detta ur
              ett strukturellt perspektiv det låter jättetråkigt när jag säger
              det, men jag gör det ändå.
            </seg>
            <seg n="cec18b32">
              Vi i Sverige har fler läkare per 100 000 invånare än till exempel
              Tyskland. Tysken går till doktorn tre gånger så ofta som svensken
              och ändå har vi en brist. Vad är det som leder till den situationen?
              I Helsingforss läns landsting gjorde man för en tid sedan en undersökning
              och kom fram till att sjukhusläkarna använde 18 procent av sin
              arbetstid till patientmöten. Resten var förmodligen utbildning
              angeläget, forskning jätteviktigt, och administration. Endast
              18 procent av tiden användes för det som vi utbildar personerna
              till.
            </seg>
            <seg n="ce71e407">
              Det innebär inte, det förstår ni, att jag nedvärderar forskning
              och utbildning, det hör till, men det är ändå alldeles fantastiskt
              att under en femdagarsvecka endast en dag används till det som
              man egentligen är till för och övriga fyra dagar används till
              någonting annat i och för sig viktigt. Läkarna på vårdcentralerna,
              alltså primärvårdsläkarna, använde vid den tiden knappt hälften
              av sin tid till patientmöten och dryga hälften av tiden till annat.
              Också det är värt att fundera på. Hur administrerar vi vården
              på ett sådant sätt att det blir så bra som möjligt?
            </seg>
            <seg n="73b138d0">
              Vi har ökat intaget på läkarutbildningen ganska dramatiskt. Själv
              är jag väldigt stolt över siffran 36 procent. Det är mycket. Jag
              säger inte att det är en optimal nivå, men vi har gjort ett rejält
              häv som innebär att det kommer att bli bättre. Det är dock enormt
              långa ledtider när det gäller dessa personer. Tiden från att de
              inträder i utbildningen tills de är ute i verksamheten är oerhört
              lång. Där har vi förstås ett stort hinder.
            </seg>
            <seg n="859a992c">
              Jag delar verkligen uppfattningen att vi måste fundera på om
              det finns specialiteter där vi på olika sätt, med lock och pock,
              kan stimulera personer att gå till dessa. Hur går det inom geriatriken?
              Vi kommer att ha många äldre vårdbehövande framöver. Hur möter
              vi de behoven med läkare och annan sjukvårdspersonal som är specialiserade
              på åldrandets sjukdomar, som ju ser lite annorlunda ut än det
              som kanske möter medelpatienten på en vårdcentral? Patologer har
              jag nämnt. Vi behöver radiologer. Börje Vestlund är inne på neurologer,
              en grupp som av allt att döma också får ett ökat söktryck i takt
              med att vi lever allt längre och en hel del av de neurologiska
              sjukdomarna ökar.
            </seg>
            <seg n="df26de4d">
              Vi har verkligen stora utmaningar och därför måste vi ha ett
              bra samspel mellan landstingen. Socialstyrelsen gör, som jag nämnde,
              sina årliga rapporter som ska vara ett underlag. Den dialogen
              måste fungera för att kunna identifiera vilka områden som har
              stora behov. De som söker sig till läkarutbildningen är förstås
              fria och självständiga individer, men det är bra om de väljer
              utbildningar där det råder stor brist på specialister för att
              på så sätt kunna möta de medicinska behov som våra medborgare
              har.
            </seg>
          </u>
          <note type="speaker" n="88fcb02c">
            Anf. 27 BÖRJE VESTLUND (S):
          </note>
          <u who="borje_vestlund_55d65f_w" xml:id="i-17ac4c8d8664e111-2" n="6434b4ef">
            <seg n="a6a0d6d0">
              Fru talman! Det positiva i det här är, kan man säga, att det
              behövs fler specialister inom vården. Vi har lärt oss mycket,
              det har skett många innovationer och upptäckter som innebär att
              vi kan göra människor friska, vilket vi kanske inte kunde tidigare.
              Jag med mitt handikapp skulle förmodligen ha suttit på ett vårdhem
              i dag. Jag skulle i alla fall inte ha kunnat vara riksdagsledamot
              om det inte hade gjorts många innovationer, framför allt under
              50-talet.
            </seg>
            <seg n="c4d0f8fb">
              Låt mig säga att forskning är någonting mycket positivt, men
              vi som har den tvivelaktiga förmånen att tillhöra ett forskningsintensivt
              sjukhus får vänta lite längre eftersom forskning tar tid. Samtidigt
              är det en fördel, för på det sättet får vi en högkvalitativ vård.
            </seg>
            <seg n="34934f78">
              Det andra jag skulle vilja ta upp, och som jag kanske skulle
              ha lagt tonvikten på i min interpellation, är begreppet jämlik
              vård. Det är verkligen inte en jämlik vård. Framför allt är vården
              inte jämlik om vi ser till hela landet. Det behöver inte ha att
              göra med landsbygd eller storstad, utan det kan handla om hur
              man har organiserat vården.
            </seg>
            <seg n="514df23e">
              Jag läste någonstans att sedan man tog bort läkarsekreterarna,
              vilket skett i stor utsträckning, har de administrativa uppgifterna
              för läkarna ökat med 75 procent i förhållande till hur det var
              tidigare. Det är sådant som sjukvårdshuvudmännen borde tänka på.
            </seg>
            <seg n="79689ffe">
              Det viktiga är att ta till sig detta. Jag har pekat på flera
              specialistområden. Regeringen måste helt enkelt ta sitt ansvar.
              Gör man inte det utan säger att det får fixas på annat sätt kvarstår
              vissa problem som man inte kommer ifrån. Ett sådant problem är
              att man har ett sjukvårdssystem som inte klarar av att fullfölja
              sina åtaganden. Då spelar det ingen roll om socialministern heter
              Hägglund eller om han eller hon heter någonting annat. Problemen
              kommer att landa i socialministerns knä oavsett vad han eller
              hon heter.
            </seg>
          </u>
          <note type="speaker" n="ab82e411">
            Anf. 28 Socialminister GÖRAN HÄGGLUND (KD):
          </note>
          <u who="goran_hagglund_socialminister_w" xml:id="i-ade175a8602352f4-3" n="e369811a">
            <seg n="94a6896a">
              Fru talman! Även om jag skulle sitta fantastiskt länge i den
              position som jag för närvarande lånar kommer det säkert att finnas
              bekymmer med kompetensförsörjningen också i framtiden. Jag har
              verkligen försökt att i samarbete inte minst med utbildningssidan
              ta rejäla kliv för att kunna höja Sverige på ett område som är
              av utomordentligt stor betydelse. Det handlar om förtroendet för
              vården, inte minst handlar det om varje enskild patients berättigade
              krav på att bli behandlad av dem som har det allra största kunnandet.
            </seg>
            <seg n="02376db8">
              Börje Vestlund är inne på forskningen och den tid det tar. Det
              är så, och det är ett problem. Ingen av oss vill dock byta bort
              forskningen, utan den måste också finnas. Däremot måste vi bli
              bättre på att ta till vara forskningsresultaten och se till att
              nya metoder snabbare implementeras i vården. Vi ser att det många
              gånger tar omotiverat lång tid. Där har vi mycket att göra.
            </seg>
            <seg n="ea1d60c3">
              Jämlik vård talar Börje Vestlund också om. Det är en jätteviktig
              fråga. Där finns ett rätt slående siffermaterial som beskriver
              de skillnader som finns. Det kan handla om geografi. Det kan också
              handla om utbildningsnivå, personer med utländsk bakgrund kontra
              sådana som levt i vårt land i generationer och så vidare. Där
              har vi alla skäl att se till att jämna ut detta även om jag inte
              tror att det finns medvetna anslag som går ut på att behandla
              vissa sämre. Det gäller att uppmärksamma problemet ordentligt.
            </seg>
            <seg n="76277461">
              Jag är väldigt glad för de inlägg som har gjorts i den här debatten.
              Jag kommer inte bara att följa frågan; jag kommer även att vidta
              de åtgärder som jag ser är nödvändiga för att vi ytterligare ska
              förbättra oss när det gäller att möta de behov som vi kan se på
              det här området.
            </seg>
          </u>
          <note n="7442d927">
            Överläggningen var härmed avslutad.
          </note>
          <note n="f94e8db0">
            11 § Svar på interpellationerna 2012/13:372 och 378 om Apotekets
            marknadsandelar
          </note>
          <note type="speaker" n="14f59320">
            Anf. 29 Socialminister GÖRAN HÄGGLUND (KD):
          </note>
          <u who="goran_hagglund_socialminister_w" xml:id="i-ade175a8602352f4-4" n="e369811a">
            <seg n="a48e6915">
              Fru talman! Ingela Nylund Watz har frågat mig om jag anser att
              regleringen av Apoteket AB:s tillåtna marknadsandel är förenlig
              med målet om god samhällsservice i hela landet samt om jag avser
              att vidta åtgärder för att säkerställa en god apoteksservice i
              alla delar av landet. Därutöver har Ingela Nylund Watz frågat
              finansmarknadsminister Peter Norman om han anser att Apoteket
              AB:s ägaranvisning står i samklang med målet om att upprätthålla
              en god samhällsservice i hela landet, samt vilka åtgärder finansmarknadsministern
              är beredd att vidta om de privata apoteksbolagens närvaro på den
              svenska marknaden minskar på ett sådant sätt att också Apoteket
              AB tvingas avveckla ytterligare verksamhet. Frågorna har ett sådant
              samband med de frågor som ställts till mig att de bör besvaras
              samlat. Interpellationen har därför överlämnats till mig för besvarande.
            </seg>
            <seg n="52769d84">
              I bolagsordningen för Apoteket AB anges att bolaget ska bedriva
              verksamheten på sådant sätt att en god läkemedelsförsörjning i
              Sverige främjas. Ägaranvisningen för Apoteket AB innehåller ett
              antal uppdrag och begränsningar som kompletterar bolagsordningen.
              Syftet är att säkerställa en fungerande marknad och läkemedelsförsörjning
              fram till att marknadslösningar för dessa uppdrag finns. Av statens
              ägaranvisning till Apoteket AB framgår bland annat att bolaget
              till och med den 30 juni 2015 ska behålla befintliga apoteksombud
              i den utsträckning som behövs för att upprätthålla en god läkemedelsförsörjning
              på den ort där ombudet är verksamt.
            </seg>
            <seg n="18514fa3">
              Regeringens målsättning med avregleringen av apoteksmarknaden
              var en väl fungerande marknad där små och stora aktörer kan etablera
              sig, där konkurrens sker på samma villkor, där det finns en säker
              och hållbar läkemedelsförsörjning och där konsumenterna har god
              tillgänglighet och service. Motivet bakom Apoteket AB:s marknadsandelsbegränsning
              är bland annat den starka ställning och det starka varumärke som
              Apoteket AB har på öppenvårdsmarknaden och problemen för konkurrenterna
              att därigenom etablera en lönsam konkurrens om Apoteket AB växer
              sig för stort.
            </seg>
            <seg n="bf6e0c2e">
              Begränsningen i Apoteket AB:s ägaranvisning avseende nyetablering
              av öppenvårdsapotek gäller till och med den 30 april 2014. Därefter
              är målsättningen att Apoteket AB ska kunna verka på konkurrensneutrala
              villkor där alla aktörer tar ansvar för en väl fungerande apoteksmarknad
              i Sverige.
            </seg>
            <seg n="058c4391">
              Regeringen anser att tillgängligheten till läkemedel i glesbygd
              är viktig. Socialdepartementet har ansvaret för att följa utvecklingen
              av dessa funktioner på marknaden och ta fram lösningar som hanterar
              dem långsiktigt. Apoteksombuden är en sådan fråga där det är viktigt
              för läkemedelsförsörjningen i landet att Apoteket AB under en
              period tar fortsatt ansvar för sina befintliga ombud, i den utsträckning
              de efterfrågas. För att möjliggöra fortsatt drift av apotek i
              glesbygdsområden har regeringen beslutat att införa ett särskilt
              apoteksstöd. De grundläggande förutsättningarna för stödets erhållande
              framgår av förordning (2013:80) om bidrag till öppenvårdsapoteksservice
              av allmänt ekonomiskt intresse. Förordningen bygger på ett förslag
              från Tandvårds- och läkemedelsförmånsverket. De närmare detaljerna
              om hur beloppets storlek fastställs framgår av föreskrifter från
              samma myndighet. Regeringen har för avsikt att kontinuerligt följa
              effekterna av detta stöd.
            </seg>
            <seg n="c321a181">
              I slutet av 2012 presenterade Tillväxtanalys sin rapport om geografisk
              tillgänglighet till läkemedel. Av denna framgår att omregleringen
              lett till att tillgängligheten till läkemedel har ökat kraftigt.
              I samtliga landets län har antalet apotek ökat. Insjön, Grebbestad
              och Mellbystrand är exempel på orter där apotek har nyetablerats.
              Därutöver framgår att det för närvarande finns ett tiotal apoteksaktörer
              som bedriver distanshandel med receptbelagda läkemedel för människor
              och att fler aktörer säger sig vilja erbjuda denna tjänst i framtiden.
            </seg>
          </u>
          <note type="speaker" n="cb9c1805">
            Anf. 30 INGELA NYLUND WATZ (S):
          </note>
          <u who="ingela_nylund_watz_879c6b_w" xml:id="i-eebd4118432bebd0-0" n="83f73d13">
            <seg n="3561f0ad">
              Fru talman! Jag tackar statsrådet för svaret på mina två interpellationer.
              Skälet till att jag skrivit dem är, som socialministern säkert
              är väl medveten om, att det sker väldigt stora förändringar på
              apoteksmarknaden just nu. Flera fristående aktörer köps nu upp
              av varandra. Det senaste exemplet på det är att hela kedjan Medstop
              nu har köpts upp av Oriola-KD, som redan äger Kronans Droghandel.
              Sammantaget beräknas nu den här koncernen få en marknadsandel
              på ungefär 21 procent.
            </seg>
            <seg n="460d587c">
              Många bedömare i branschen ser nu framför sig en utveckling där
              allt fler små apotek kommer att få väldigt stora bekymmer med
              lönsamheten och sannolikt tvingas avvecklas eller säljas. Att
              detta sker är inte på något sätt oväntat, för regeringen har skapat
              en ny marknad. Nu svarar marknaden på det sätt som en marknad
              svarar på, nämligen att strukturera sig på det sätt som aktieägarna
              bedömer som mest fördelaktigt.
            </seg>
            <seg n="fd55d4ca">
              På den här marknaden verkar Apoteket AB, som sedan avregleringen
              2010 inte får ha en marknadsandel som överstiger 36 procent. Inga
              nyetableringar av öppenvårdsapotek får göras före den 30 april
              2014. Därefter är, som det står i svaret, målsättningen att Apoteket
              AB ska kunna konkurrera på konkurrensneutrala villkor.
            </seg>
            <seg n="d1c2518a">
              Fru talman! Statsrådet och jag har helt olika uppfattningar om
              det kloka i att avreglera apoteksmarknaden. Men jag har i min
              interpellation försökt belysa några frågeställningar kring Apoteket
              AB:s möjligheter att verka över huvud taget, dels huruvida regleringen
              av Apoteket AB:s marknadsandel är förenlig med målet om en god
              samhällsservice i hela landet, dels vilka åtgärder som kommer
              att vidtas om de privata apoteksbolagens närvaro på den svenska
              marknaden minskar på ett sådant sätt att Apoteket AB tvingas avveckla
              ytterligare verksamhet för att inte riskera att öka sin tillåtna
              marknadsandel.
            </seg>
            <seg n="af9b81c2">
              Jag kan inte tolka statsrådets svar på annat sätt än att han
              anser att regleringen av marknadsandelen och ansvaret för god
              samhällsservice i hela landet är förenliga. Jag är dock inte säker
              på att konsumenterna i Sverige delar den uppfattningen. Konsumentverkets
              undersökning från 2011 pekar åt ett helt annat håll. År 2008 fick
              apoteksmarknaden ett gott betyg av 95 procent av kunderna. År
              2011 hade den siffran sjunkit till 77 procent.
            </seg>
            <seg n="7bf5b669">
              Statsrådet har nu sagt att det inte finns några problem på den
              här marknaden och att vi är på väg åt rätt håll. Så måste jag
              tolka svaret. Men jag tycker att det vore bra om statsrådet kunde
              ägna några minuter åt att fundera över den lite knepigare frågeställningen.
              Vad händer om flera privata aktörer på vissa håll i landet tvingas
              lägga ned på grund av pressad lönsamhet och Apoteket AB har den
              här regleringen med max 36 procent i marknadsandel? Kommer det
              per automatik att leda till att Apoteket AB måste avveckla ytterligare
              verksamhet för att inte överskrida de ägardirektiv man har från
              staten?
            </seg>
          </u>
          <note type="speaker" n="baab87ed">
            Anf. 31 BÖRJE VESTLUND (S):
          </note>
          <u who="borje_vestlund_55d65f_w" xml:id="i-17ac4c8d8664e111-3" n="6434b4ef">
            <seg n="15d78fa8">
              Fru talman! Det finns naturligtvis mycket att säga om avregleringen.
              Jag tänkte ta upp två saker om avregleringen av apoteksmarknaden.
              Den grundläggande frågan om avregleringen överensstämmer med den
              bolagsordning man har tycker jag är intressant, men jag har två
              andra frågor.
            </seg>
            <seg n="a6dd5f44">
              Den ena gäller det som observerades i medierna strax före jul:
              att man får gå på så många apotek. Det är en stor och viktig fråga.
              I februari var jag och hämtade min medicin. Jag måste säga att
              jag höll på att tappa alla hakorna på en gång när man hade alla
              mediciner på samma apotek samtidigt. Det tror jag inte att jag
              varit med om på många år vid det här laget. Det här har blivit
              värre sedan man avreglerade, men det var inte helt bra tidigare
              heller, trots att jag inte har någon specialmedicin som måste
              beställas. Jag bara konstaterar att detta är och fortsätter att
              vara ett problem. Är man ute på kaffepaus med företrädare för
              funktionsnedsattas rörelser behöver man inte prata länge förrän
              den här frågan kommer upp. Det är en stor och väsentlig fråga.
            </seg>
            <seg n="312ba69f">
              Den andra frågan är regionalpolitisk. Alla vet att jag kommer
              från Helsingfors, men från allra första början kommer jag från
              Ljusdal i Hälsingland. Jag har huvuddelen av min släkt i en by
              som heter Färila.
            </seg>
            <seg n="65dc776d">
              Jag måste få ställa frågan: Varför ska jag som inte riktigt men
              nästan bor i Helsingforss innerstad ha tillgång till sex apotek
              på gångavstånd när mina släktingar i Färila inte får behålla sitt
              enda apotek, vilket kommer att bli resultatet?
            </seg>
            <seg n="ecac74d8">
              Det är en fråga om service. Det är en fråga om regionalpolitik.
              Vi säger med stolta ord: Vi ska se till att det finns en samhällsservice
              i hela landet. Där har vi inflytande över apoteksmarknaden. Där
              har staten fortfarande inflytande.
            </seg>
            <seg n="ee8d1a33">
              Vi kan inte göra så mycket åt att ICA-affären stänger. Däremot
              kan vi göra någonting så att det finns förutsättningar för apotek.
              Jag vet att det också finns diskussioner i bankerna så att de
              inte heller stänger ned helt och hållet. Men i detta fall ska
              man kunna göra det.
            </seg>
            <seg n="709d9407">
              Skulle man stänga något av de fem apotek som jag har nära har
              jag fyra till. Skulle man stänga ned alla kan jag ta cykeln eller
              tunnelbanan till ytterligare 2030 apotek som ligger i närheten.
              För mig skulle det inte vara en katastrof om man lägger ned ett
              apotek.
            </seg>
            <seg n="22b165aa">
              Men det är annat för den som får sin unge sjuk på en vanlig veckodag
              och måste åka sex sju mil för att komma åt lite receptfri nässprej
              eller vad det nu kan vara. Detta är ingen acceptabel lösning.
              Hur marknadsliberal än denna regering är kan jag ärligt talat
              inte tro att det var detta man avsåg när man skulle avreglera.
            </seg>
            <seg n="3f00d396">
              Man säger att antalet apotek har ökat. Det har de. Men var har
              de ökat någonstans? På några håll har de i och för sig etablerat
              sig på mindre orter. Men i huvudsak är det i mina kvarter i Liljeholmen
              och på Södermalm som de har ökat och inte i andra delar av landet.
              Det beklagar jag verkligen.
            </seg>
          </u>
          <note type="speaker" n="bbe85ee3">
            Anf. 32 LENA OLSSON (V):
          </note>
          <u who="lena_olsson_4ab225_w" xml:id="i-fe27c17774c203f5-0" n="7f932326">
            <seg n="8d370665">
              Fru talman! Det är inte första gången vi diskuterar apoteksavregleringen
              i denna kammare. Precis som Börje Vestlund sade hade vi en debatt
              strax före jul om samma sak. Också jag vill ställa mig bakom det
              påstående som Börje Vestlund gör. Visst har det blivit fler apotek,
              men vi ser inte så mycket av det på vår landsbygd i Sverige.
            </seg>
            <seg n="73fe6737">
              Jag kommer från Malung-Sälens kommun. Där har vi en by som heter
              Lima. Den är bekant för många genom att Sixten Jernberg kom därifrån
              och verkade där. Där har man nu lagt ned apoteket. Jag har också
              fått information att man har lagt ned ett på Öland.
            </seg>
            <seg n="bb2ef3a4">
              Jag vill fråga ministern om det som också interpellanten tar
              upp om det statliga Apoteket AB och dess samhällsuppdrag. Avkastningskravet
              på Apoteket AB är väldigt högt. Det är 20 procent. Det blir väldigt
              svårt om man nu vill att bolaget eventuellt ska få växa efter
              2015.
            </seg>
            <seg n="c32ec40f">
              Det skulle kunna vara en lösning att man sänker avkastningskraven
              och låter bolaget växa. De privata bolagen som ägs av riskkapitalister
              blir allt färre. Man avsätter en viss procent för att säkerställa
              att vi har apotek över hela landet, om man nu så gärna vill att
              det ska vara privat.
            </seg>
            <seg n="a90434ce">
              Det vore en mycket rättvis fördelning och kanske en smakfull
              lösning för regeringen. Vi vill på sikt att Apoteket ska få växa,
              och vi vill återgå till monopolet.
            </seg>
            <seg n="f62ef8b6">
              Jag skulle vilja ha svar på det. Jag har läst massvis med texter
              från denna regering. Alla har rätt till en grundläggande samhällsservice.
              I den är livsnödiga mediciner självklart en del. Här är det också
              så att skattebetalarna subventionerar en hel del av detta. Limaborna
              får nu åka till Sälen eller till Malung. Det innefattar en resa
              tur och retur på sex mil.
            </seg>
            <seg n="286b6c50">
              Jag kan samtidigt ställa frågan om apoteksombud som nu inte finns
              reglerat. Vi i Vänsterpartiet vill att man ska lagstifta och säkerställa
              att det finns apoteksombud i hela landet där människor inte har
              tillgång till apotek så att en livsmedelsaffär eller liknande
              sköter försörjningen av medicin.
            </seg>
            <seg n="c80ae226">
              Ett sådant krav har inte regeringen. Jag ställer frågan: Är det
              tänkt att ni ställer upp på det?
            </seg>
          </u>
          <note type="speaker" n="2c121236">
            Anf. 33 HILLEVI LARSSON (S):
          </note>
          <u who="hillevi_larsson_618770" xml:id="i-b35c54dbe679d749-1" n="a5306718">
            <seg n="f33d6727">
              Fru talman! När avregleringen genomfördes sades att det skulle
              bli mycket bättre. Det sades att tillgängligheten till läkemedel
              skulle öka. Visst kan man hitta väldigt mycket smink och bantningsprodukter
              och allt möjligt på apoteken i dag. Men det viktigaste för patienterna
              är att få tag i sin receptbelagda medicin.
            </seg>
            <seg n="2855f114">
              Där har det visat sig att många har upplevt att de har fått svårare
              att få tag i sin medicin. Det gäller så klart ovanliga mediciner.
              Men även väldigt vanligt förekommande mediciner har människor
              haft problem med.
            </seg>
            <seg n="41391f43">
              Ett tag var det till och med så att man inte ens fick berätta
              var människor kunde hitta medicinen. Då skulle de olika bolagen
              konkurrera och inte hjälpa en konkurrent. Patienterna fick springa
              runt till än den ena, än den andra och leta efter sitt läkemedel.
            </seg>
            <seg n="b59fa977">
              Det är många som också bryter mot 24-timmarsregeln. Om man inte
              har medicinen hemma ska patienten få den senast inom 24 timmar.
              Det är ett problem att det blir en väntetid. Risken är att människor
              ändå tvingas gå runt till andra apotek och leta.
            </seg>
            <seg n="ef267999">
              Man har kommit fram till att en orsak till att det är på det
              här sättet är att det inte är lönsamt med lagerhållning. Privata
              aktörer ser att det inte finns några pengar att tjäna här. På
              samma sätt är det med var de etablerar sina apotek.
            </seg>
            <seg n="3571b711">
              Det har blivit några flera apotek sammanlagt i Sverige. Men man
              kan se en koncentration kring storstädernas stadskärnor. Man kan
              till och med hitta flera apotek i ett och samma köpcentrum. Man
              kan gå runt i ett litet komplex och hitta flera olika apotek medan
              det i glesbygden är väldigt många som inte upplever någon förbättring.
              Det har till och med förekommit en försämring på vissa håll.
            </seg>
            <seg n="f0fa85eb">
              Man kan framför allt se att det är i shoppingstråken som etableringarna
              är och inte utanför. Många har också upplevt att det har blivit
              sämre service. Människor upplever att personalen inte kan svara
              lika bra på frågor de har. Det är trots allt receptbelagda mediciner
              som kan ge biverkningar där det är väldigt viktigt för patientsäkerheten
              att allt går rätt till.
            </seg>
            <seg n="88cabace">
              Man har också kunnat se att priserna inte har sjunkit på läkemedel.
              Det talades om att det skulle vara en fördel. Det har man också
              kunnat se i vårt grannland Norge. Där sjönk inte heller priserna,
              utan de till och med steg.
            </seg>
            <seg n="f3833ef2">
              Det är dags att utvärdera avregleringen nu efter tre år. Vi kan
              se att av de fördelar som lyftes fram är det inte speciellt mycket
              som uppfylldes. Det har blivit marginellt fler apotek. Vi kan
              se att man till och med har lagt ned apotek i förorter där det
              inte är så köpstarka kunder att det inte upplevs som lönsamt.
              Man lägger sig i stället i stadskärnorna med massor av apotek.
            </seg>
            <seg n="8fd48d67">
              Jag tror inte att det innebär någon fördel för patienterna. Det
              är viktigt att vi tar samhällsansvaret att människor oavsett var
              de bor i Sverige ska ha tillgång till sina receptbelagda mediciner.
              Det tar inte de privata aktörerna i dag.
            </seg>
            <seg n="410d8686">
              Därför blir det också märkligt att Apoteket på nåder får rycka
              in och hjälpa till på de områden som de privata aktörerna har
              lämnat. Det sker alltså på nåder, för de får samtidigt inte överskrida
              sin marknadsandel av den totala apoteksmarknaden. Och så lever
              vi i dag med undantag.
            </seg>
            <seg n="709f8e09">
              Jag hoppas att regeringen tar tag i situationen, för det finns
              stora problem att lösa.
            </seg>
          </u>
          <note type="speaker" n="b851d5b7">
            Anf. 34 Socialminister GÖRAN HÄGGLUND (KD):
          </note>
          <u who="goran_hagglund_socialminister_w" xml:id="i-ade175a8602352f4-5" n="e369811a">
            <seg n="22af7fca">
              Fru talman! Här finns många olika spår i diskussionen, men jag
              ska försöka vara hyggligt rak och hantera så mycket som möjligt.
            </seg>
            <seg n="d066aaad">
              Målet med omregleringen var att öka tillgängligheten. Har vi
              lyckats? Ja, tillgängligheten har ökat i form av att vi har 37
              procent fler apotek än tidigare. I genomsnitt har ett apotek i
              Sverige öppet tio timmar ytterligare per vecka i jämförelse med
              hur det var tidigare. Utöver detta är vissa receptbelagda läkemedel,
              alltså sådana som har bedömts varit möjliga att hantera i dagligvaruhandeln,
              möjliga att köpa där. Det gäller huvudvärkstabletter, nässprej,
              rökavvänjningsprodukter eller vad det nu kan vara. Det är jätteviktigt,
              och det ökar tillgängligheten. Som Börje Vestlund var inne på
              behöver man inte åka långa sträckor för att få tag i nässprej,
              utan det hittar man på bensinstationen hemma, eller kanske rent
              av på Pressbyrån. Målet var att öka tillgängligheten. Det har
              utan tvekan lyckats.
            </seg>
            <seg n="824254b3">
              När det gäller nedläggningar finns det ett apotek som vi vet
              har lagts ned apoteket i Lima. Lima är en tätort med färre än
              400 personer. Sammantaget har vi en situation i apoteksmängden
              där mindre än 0,1 procentenheter har lagts ned och 37 procent
              tillkommit. Det är inget försvar för att lägga ned i Lima, och
              det är också viktigt att veta att det inte finns något absolut
              samband mellan landsbygd och olönsamhet och stadskärnor och lönsamhet.
              Det kan se ut på väldigt många olika sätt. Lojala ortsbor som
              handlar i sitt apotek är ofta det som är grunden för att det ska
              vara lönsamt att driva verksamheten.
            </seg>
            <seg n="aa097279">
              Vi tycker förstås att det är viktigt att det finns tillgång till
              läkemedel överallt. I just fallet Lima är situationen den att
              Landstinget i Dalarna jag vet inte om det är med eller utan Vänsterpartiets
              hjälp, men jag vet att det är med Socialdemokraternas hjälp har
              valt att lägga ned sin vårdcentral. Det är klart att det påverkar
              situationen mycket. Börje Vestlund var inne på att det handlar
              mycket om detta: En stor del av den samhällsservice vi har hade
              lättare att klara sig när det fanns en bank, en Ica, en Konsum,
              en försäkringskassa, en bensinstation och så vidare. Om någon
              börjar försvinna försvinner en del av möjligheten för medborgarna
              att få tag i allt det som de behöver på hemorten. Då åker de kanske
              av tvång till den större orten och blir lite mindre lojal mot
              de egna verksamheter som finns på hemmaplan. Däri ligger ett jättestort
              samhällsproblem som vi självfallet inte är ensamma om i Sverige,
              men som inte är alldeles enkelt att komma åt.
            </seg>
            <seg n="490b038f">
              Vi ska säkerställa tillgång på läkemedel oavsett var man bor
              i landet, och för den sakens skull behöver vi många olika åtgärder.
              En del saker har gjorts, och en del ytterligare saker kommer.
            </seg>
            <seg n="2c456da4">
              Företagen har ett egenintresse av att ha produkter som konsumenterna
              efterfrågar. Om det kommer in en person och frågar efter någonting
              är det ju det de tjänar sin peng på. Därför ligger det i apotekens
              eget intresse att prylen finns där. Varje gång de tvingas svara
              nej är det ett misslyckande, och det gör kanske att kunden går
              någon annanstans nästa gång.
            </seg>
            <seg n="ddd31caf">
              Det finns numera en överenskommelse inom branschen att hänvisa
              till varandra. Vi har ett utredningsförslag som handlar om att
              tydligare lagreglera lagerhållningsskyldigheten och att skapa
              ett gemensamt register som gör att alla kan se vad som finns.
              Om man knappar in sitt läkemedel ser man om det finns på det apotek
              som man har närmast till. 24-timmarsregeln ses också över.
            </seg>
          </u>
          <note type="speaker" n="a75a5ed1">
            Anf. 35 INGELA NYLUND WATZ (S):
          </note>
          <u who="ingela_nylund_watz_879c6b_w" xml:id="i-eebd4118432bebd0-1" n="83f73d13">
            <seg n="d82e0d15">
              Fru talman! Det är som sagt många trådar i denna debatt. Jag
              ska börja med att ta upp en tråd som socialministern häktade fast
              vid: målet med apoteksreformen och avregleringen av apoteksmarknaden.
              Ökad tillgänglighet, säger socialministern. Men det är inte det
              socialministern skriver i sitt interpellationssvar. Där står:
              Motivet bakom Apoteket AB:s marknadsandelsbegränsning är bland
              annat den starka ställning och det starka varumärke som Apoteket
              AB har på öppenvårdsmarknaden och problemen för konkurrenterna
              att därigenom etablera en lönsam konkurrens om Apoteket AB växer
              sig för stort.
            </seg>
            <seg n="76221535">
              Jag hävdar och framtiden får visa vem som har rätt att det fanns
              helt andra motiv för att genomföra avregleringen av apoteksmarknaden,
              nämligen just att skapa en marknad för apoteksintressenter.
            </seg>
            <seg n="a767e117">
              Fru talman! I svaret säger statsrådet att begränsningen för Apoteket
              AB:s möjligheter till nyetablering av öppenvårdsapotek gäller
              till den 30 april nästa år. Därefter är det en målsättning att
              Apoteket AB ska kunna verka konkurrensneutralt på en fungerande
              marknad.
            </seg>
            <seg n="1c4b5f9a">
              Vän av ordning ställer sig då ett antal frågor. Det är ganska
              exakt ett år kvar. Vad händer om regeringen då gör bedömningen
              att målsättningen inte har uppnåtts? Ska regleringen av Apotekets
              tillåtna marknadsandelar kvarstå? Vad händer om Apoteket återigen
              blir marknadsdominerande efter den 30 april nästa år? Kommer regeringen
              då att höja handelsmarginalen för apoteken ytterligare för att
              stimulera fler fristående apotek att etablera sig, precis som
              man gjorde som stimulans när man avreglerade marknaden? Hur mycket
              måste konsumenternas missnöje med apoteksmarknaden öka för att
              regeringen ska vidta några åtgärder?
            </seg>
            <seg n="f200a682">
              Det är just detta som jag tycker är det besvärliga med socialministerns
              svar på min interpellation: Svaret har inte på något sätt fångat
              in den stupstock som regeringen har lagt in i reformen den 30
              april nästa år.
            </seg>
            <seg n="c8b80f17">
              Jag är oerhört intresserad av detta. Jag tror att de flesta väljare
              och konsumenter, inte minst de som är beroende av att ofta hämta
              läkemedel på apoteken, också vill veta vad regeringen tänker göra
              med apoteksmarknaden om ett år. Vad händer om Apotekets marknadsandelar
              börjar öka igen? Vad tänker regeringen göra då? Vad har regeringen
              för beredskap? Vad vill regeringen egentligen med den svenska
              apoteksmarknaden?
            </seg>
            <seg n="0ce6b70c">
              Jag tror att det är bra för konsumenterna och för personalen
              inom Apoteket, som också är väldigt oroad, att få veta hur det
              ska gå. Kommer man som konsument att kunna lita på att man kan
              hämta sin medicin vid det första tillfället, och absolut senast
              inom 24 timmar på det apotek som man är van att gå till? Eller
              kommer det nu att bli en period av oro på apoteksmarknaden som
              gör att vi kommer att få se ytterligare nedläggningar av apotek,
              vilket många befarar, på grund av att lönsamheten i branschen
              är så pressad för närvarande?
            </seg>
          </u>
          <note type="speaker" n="2cb7c152">
            Anf. 36 BÖRJE VESTLUND (S):
          </note>
          <u who="borje_vestlund_55d65f_w" xml:id="i-17ac4c8d8664e111-4" n="6434b4ef">
            <seg n="de2a2932">
              Fru talman! Statsrådet nämner 24-timmarsregeln. Alla som har
              försökt använda den vet att det snarare är undantag än regel att
              man får sin medicin inom 24 timmar. Det vet vi alla. Jag tror
              att nästan alla som har varit med om att beställa vet att det
              tar mycket längre tid.
            </seg>
            <seg n="24b41731">
              Jag ska försöka peka på de regionalpolitiska aspekterna. Statsrådet
              har helt rätt; om man börjar lägga ned det ena brukar allt annat
              följa efter. Där tror jag att vi kan vara överens allihop. Oavsett
              om det är statens apotek, en privat aktörs apotek för all del
              eller Dalarnas landsting, som i det här fallet, är det lika allvarligt.
            </seg>
            <seg n="f3d2256d">
              Man bör fundera på hur man ska hantera sådant här i framtiden.
              Det finns en alldeles utmärkt statlig utredning som har tittat
              på det här. Det handlar om hur staten ska ta sitt ansvar.
            </seg>
            <seg n="b871746a">
              Jag tycker att regionerna, och för all del även kommunerna, på
              samma sätt ska ta sitt ansvar.
            </seg>
            <seg n="e72c6903">
              Det blir inte bättre av att man säger att om det hemska sossestyrda
              Dalarnas landsting gör det ska vi göra samma sak. Det blir inte
              riktigt seriöst. Oavsett vem som styr måste man visa ansvar. Staten
              är beroende av landstingen, landstingen är beroende av staten.
              Vi måste se det i ett större perspektiv.
            </seg>
            <seg n="dae3a2d7">
              Jag kanske ska lägga till att glesbygdsproblem brukar uppstå
              också i storstädernas segregerade förorter. Det är precis vad
              som håller på att ske. Även där planerar man att lägga ned ett
              antal apotek.
            </seg>
          </u>
          <note type="speaker" n="2603df1c">
            Anf. 37 LENA OLSSON (V):
          </note>
          <u who="lena_olsson_4ab225_w" xml:id="i-fe27c17774c203f5-1" n="7f932326">
            <seg n="508f8829">
              Fru talman! Socialministern säger att målet var att öka tillgängligheten
              och att tillgängligheten har ökat. Vi kan vara överens om att
              det har den gjort på vissa ställen, men absolut inte överallt.
            </seg>
            <seg n="9211ba54">
              Jag vill korrigera ministern om Landstinget i Dalarna. Det är
              S, V och MP som styr där. Lima är en filial till Sälens vårdcentral.
              Man har tillgång till läkare vissa dagar och distriktssköterskor
              alla dagar. Anledningen till att man minskat är regeringens anslag
              av statsbidrag, som har dragits ned ganska rejält för kommuner
              och landsting. I så fall är ministern delaktig i att man har blivit
              tvungen att dra ned där. Så ser det ut. Det är inte helt slut,
              utan det finns tillgång till viss service.
            </seg>
            <seg n="b82fd3a4">
              Precis som Börje Vestlund sade: Skulle inte staten föregå med
              gott exempel? Det ni skriver svart på vitt är ju att alla medborgare
              har rätt till grundläggande service. Det enda vi ser är att man
              avvecklar servicen i en rasande takt och har gjort det under de
              här åren.
            </seg>
            <seg n="624b32d3">
              Jag ställde frågan om att permanenta apoteksombuden och även
              om att sänka avkastningskravet för Apoteket AB. Jag har inte fått
              något svar på frågan.
            </seg>
          </u>
          <note type="speaker" n="3398db0c">
            Anf. 38 HILLEVI LARSSON (S):
          </note>
          <u who="hillevi_larsson_618770" xml:id="i-b35c54dbe679d749-2" n="a5306718">
            <seg n="27430804">
              Fru talman! Inledningsvis efter apoteksavregleringen fick privata
              bolag skattepengar för att starta upp sin verksamhet. Staten skulle
              täcka upp när verksamheten inte var lönsam. Man kunde se att flera
              av de riskkapitalbolag som i dag driver apotek i Sverige skickade
              pengarna till skatteparadis genom ett finurligt upplägg. Moderbolaget
              fanns i ett annat land, ett lågskatteland, och moderbolaget lånade
              till dotterbolaget i Sverige till en ränta av 15 procent, som
              i ett fall. Det här var ett sätt att föra ut pengar och slippa
              skatta för dem i Sverige. Jag tycker att det är otroligt tragiskt
              med den utvecklingen med tanke på att det inte har blivit bättre.
              Det har inte blivit lägre priser på apoteken för konsumenterna.
              Det har inte blivit lättare för äldre och sjuka att få tag i sin
              receptbelagda medicin, snarare tvärtom. Man tvingas i värsta fall
              gå runt till flera olika apotek innan man får sin medicin. Att
              man i det läget för ut pengar till skatteparadis tycker jag är
              ganska uppseendeväckande.
            </seg>
            <seg n="0b4df739">
              Regeringen har reagerat mot detta, men tyvärr har skattemedel
              redan gått förlorade. Jag är rädd för att när den här drivkraften
              finns i verksamheten är det svårt att få stopp på det här. Risken
              är att man tillskansar sig skattemedel, vilket inte leder till
              att det blir bättre mediciner för de enskilda.
            </seg>
            <seg n="57d66233">
              Det här är en viktig del av sjukvården, det får man inte glömma.
              Det kan vara svårt sjuka patienter som lider väldigt mycket när
              de inte får sin medicin i tid. Om man bor i fel ända av landet
              är det nätbeställning som återstår, och det har inte alla möjlighet
              till. Jag tycker att det är viktigt att följa utvecklingen där.
            </seg>
          </u>
          <note type="speaker" n="5e3b4c9e">
            Anf. 39 MONICA GREEN (S):
          </note>
          <u who="monica_green_034893_w" xml:id="i-b55e30129a433fa7-0" n="23656f58">
            <seg n="66214f19">
              Fru talman! Jag är glad över att Ingela Nylund Watz lämnat en
              interpellation i den här frågan, eftersom det här är så viktigt
              för svenska folket. Det var en fantastisk utveckling för apoteken.
              De låg i topp när det gäller nöjd-kund-index och i internationella
              jämförelser. De nådde ut till hela svenska folket. Det var bra
              om det var lönsamt, för då kunde olönsamma få del av det ute i
              landet. Men regeringen hade ideologiska skygglappar på sig, och
              det skulle privatiseras, kosta vad det kosta vill.
            </seg>
            <seg n="212e304e">
              Nu har det lett till att apoteken har rasat i nöjd-kund-index.
              Konsumentverket rapporterar att svenskarnas förtroende för apoteken
              minskar. Man upplever att det är sämre service och sämre information
              och att man får sämre stöd när man kommer in på apoteken.
            </seg>
            <seg n="13e34249">
              Efter att ha legat i topp och dessutom ha klarat sig själva de
              olönsamma apoteken har alltså fått hjälp av de andra apoteken
              har det nu blivit tvärtom. Det är missnöjda kunder, missnöjda
              människor i glesbygd och, precis som Börje Vestlund påpekade,
              i förorterna. Dessutom är det lönsamt på vissa ställen, men de
              lönsamma apoteken ska absolut inte hjälpa de olönsamma längre
              eftersom de är privata. Ni har gett bort dem, och ägarna gör vad
              de vill med de vinster som de gör. I stället får skattebetalarna
              gå in och hjälpa apoteken i glesbygd och i förorterna. Så sent
              som för en månad sedan införde regeringen nämligen ett extra glesbygdsstöd
              eftersom apoteken inte klarar sig i hela landet. Vilken flopp!
              Det är mycket ni har misslyckats med, men det här är väl en av
              de största flopparna kanske massarbetslösheten är värre.
            </seg>
            <seg n="31848e37">
              Vad ska regeringen göra nu när man står där med skägget i brevlådan
              och inser att oj, kunderna har inte fått som de vill? De får köpa
              plåster och hudsalva, det är ju fint, men de vill ha medicin när
              de är sjuka. Det får de inte, inte i den utsträckning som de fick
              tidigare.
            </seg>
            <seg n="d3cb50bf">
              Apotek slås ihop. Det blir större ägare. Att slå sönder ett monopol
              var inte mycket värt. Nu blir det i stället stora privata ägare
              som stoppar vinsterna i egna fickor, och skattebetalarna får vara
              med och hjälpa i glesbygd, på landsbygd och i förorterna. Det
              kan väl inte vara det här som Göran Hägglund ville. Eller var
              det kanske det? Var det så att man ville se till att privatiseringen
              skulle gå så långt att kunderna blev så här missnöjda i glesbygd,
              på landsbygd och i förorterna och att vissa skulle tjäna stora
              pengar? Jag har svårt att tro att ens borgarna vill säga rakt
              ut att de vill ha ett sådant här segregerat samhälle. Men det
              är detta som har blivit effekten. Jag tror inte Göran Hägglund
              kanske rättar mig på den punkten att det var detta man ville ha.
              Jag skulle vilja veta hur man tänker göra nu.
            </seg>
          </u>
          <note type="speaker" n="a7b65b07">
            Anf. 40 Socialminister GÖRAN HÄGGLUND (KD):
          </note>
          <u who="goran_hagglund_socialminister_w" xml:id="i-ade175a8602352f4-6" n="e369811a">
            <seg n="496ee5ce">
              Fru talman! Om jag skulle ägna mig åt att rätta Monica Green
              skulle jag få bruka hela min talartid till det, kan jag försäkra.
            </seg>
            <seg n="85bba268">
              Den diskussion som vi här för handlar om tre olika områden. En
              sak handlar om tillgången. Syftet med avregleringen var att öka
              tillgången på läkemedel. Tillgången har ökat: 37 procent fler
              apotek, tio timmars öppettid ytterligare i genomsnitt. Det är
              lättare för människor att få tag i sina läkemedel.
            </seg>
            <seg n="af9c85d0">
              En annan fråga handlar om glesbygdsapoteks framtid. Jag vill
              påminna om att antalet apotek inte har varit permanent genom åren,
              utan antalet apotek minskade under monopoltiden. Det har blivit
              färre och färre. Och det är någonting som vi har att kämpa med
              oavsett vilken form apoteken drivs i.
            </seg>
            <seg n="77a2d8e0">
              Vi klargjorde redan från början att de som köpte en del av de
              kluster, de apotek, som var till salu skulle vara skyldiga att
              driva dem i oförändrad form under en viss tid. Under den tiden
              kommer vi att utarbeta en lämplig ordning för att säkerställa
              drift också i glesbygd. Och ett sådant förslag har presenterats.
            </seg>
            <seg n="5f0e356b">
              Själva idén med det är att där det finns en risk att inte bara
              vårdcentralen försvinner genom landstingets beslut utan även att
              apoteket är på fallrepet ska man kunna få detta, om det är ett
              visst avstånd till närmaste andra apotek. Det här har vi en mekanism
              för.
            </seg>
            <seg n="c609cdcb">
              Den tredje frågan som har berörts handlar om det här med läkemedel
              direkt. Allas önskemål är förstås att varje patient som kommer
              in och efterfrågar ett visst läkemedel ska få det läkemedlet omedelbart,
              självklart. Det gäller också de företag som är verksamma på det
              här området.
            </seg>
            <seg n="f0d85839">
              Men då ska vi veta att det på ett apotek kan röra sig om kanske
              drygt 12 000 produkter, och det kommer inte att finnas allt alltid,
              jämt och överallt. Så är det. Det har heller aldrig varit så att
              det har funnits på det viset.
            </seg>
            <seg n="5561e7f7">
              Nu finns den så kallade 24-timmarsregeln, som innebär att om
              läkemedlet inte finns till hands just då är apoteket skyldigt
              att se till att det finns där inom 24 timmar, så att man som patient
              eller kund kan få ut det.
            </seg>
            <seg n="ee4d5023">
              Den här 24-timmarsregeln har aldrig kunnat uppnås fullt ut under
              monopoltiden och ännu inte under den nuvarande regimen. Det här
              är någonting som är angeläget, men det är svårt. Vi kan prata
              om ett apotek i Norrlands inland och ett läkemedel som är helt
              slut i Sverige. Det kan uppkomma en sådan situation, ibland på
              grund av produktionsstörningar hos dem som tillverkar läkemedel
              i internationella företag. Hur säkerställer man att det här finns
              på plats på varje enskilt apotek inom 24 timmar?
            </seg>
            <seg n="1b8dd29d">
              Det här är svårt, men vi måste ha ett tryck på läkemedelsdistributörerna
              och på apoteken att man säkerställer det här så långt det över
              huvud taget är mänskligt möjligt.
            </seg>
            <seg n="2bcfb75e">
              Vi har en utredare som har tittat på den här frågan och som har
              lagt fram en rad förslag på det här området som jag tror skulle
              kunna underlätta, som innebär att vi tar ytterligare steg för
              att förbättra servicen för medborgarna och gör att man kan få
              tag i fler läkemedel, helst alla naturligtvis, omedelbart.
            </seg>
            <seg n="0471b595">
              Apoteksombuden kommer även fortsättningsvis att spela en jättestor
              roll. Men vi vill titta på den här möjligheten. Lena Olsson ställde
              den frågan. Går det att förbättra detta på något sätt? Det kommer
              inte att finnas apotek precis överallt, men ombuden spelar en
              jätteviktig roll. Kan vi använda dem på något bättre sätt än vad
              vi hittills har gjort?
            </seg>
          </u>
          <note type="speaker" n="6ef446f4">
            Anf. 41 INGELA NYLUND WATZ (S):
          </note>
          <u who="ingela_nylund_watz_879c6b_w" xml:id="i-eebd4118432bebd0-2" n="83f73d13">
            <seg n="884f7d6c">
              Fru talman! Nu ska jag rätta socialministern. Den här debatten
              handlar inte om tre saker. Den handlar om åtminstone fyra. Den
              fjärde saken, som jag vill upplysa socialministern om att den
              här debatten också handlar om, är hur regeringen tänker hantera
              Apoteket AB den 30 april 2014 om det visar sig att man bedömer
              att Apoteket är moget för att verka på en fri konkurrensutsatt
              marknad. Det ska ju regeringen bedöma då.
            </seg>
            <seg n="9d11ab42">
              Jag har försökt ställa frågan. Jag har ställt den skriftligt
              i interpellationen, och jag har berört den under debatten.
            </seg>
            <seg n="d17bd1f5">
              Vad tänker regeringen göra om det visar sig att Apoteket börjar
              växa på den fria marknaden på grund av att man är riktigt duktig?
            </seg>
            <seg n="55cd3500">
              Vad tänker regeringen göra om regeringen inte tycker att Apoteket
              är moget? Det är ju bara en målsättning att Apoteket ska kunna
              verka på den fria marknaden.
            </seg>
            <seg n="cba9784d">
              Har regeringen någon plan i bokhyllan för vad som ska hända med
              Apoteket AB om ett år? Min och Socialdemokraternas bedömning är
              ändå att Apoteket AB är det mest verksamma instrument vi har i
              den här kammaren för att se till att rikta sådana ägardirektiv,
              krav och förutsättningar till bolaget att vi kan garantera en
              god samhällsservice i hela landet.
            </seg>
            <seg n="99d5c66c">
              Det är någonting som regeringen har tagit lite lätt på, men min
              fråga är ändå till statsrådet: Vad tänker regeringen göra om ett
              år med Apoteket AB?
            </seg>
            <seg n="3a11e39c">
              Jag tror att konsumenter och patienter i hela Sverige är oerhört
              angelägna om att få veta detta. Som situationen är i dag sjunker
              kundnöjdheten. Personalen på apoteken är inte nöjd, och det är
              väldigt många som är oroade, inte bara jag.
            </seg>
          </u>
          <note type="speaker" n="673e519b">
            Anf. 42 MONICA GREEN (S):
          </note>
          <u who="monica_green_034893_w" xml:id="i-b55e30129a433fa7-1" n="23656f58">
            <seg n="b6b16cb9">
              Fru talman! Hägglund vill inte ta sin dyrbara tid i anspråk för
              att rätta Monica Greens felaktigheter, som han säger. Nej, men
              han skulle då kunna roa sig med att svara på mina frågor i stället.
            </seg>
            <seg n="7de5c20c">
              Ville ni verkligen ha det så här, att kundnöjdheten faller? Ville
              ni verkligen ha en sämre service så att kunderna känner att de
              inte får den hjälp och det stöd de vill ha? Om ni inte ville det
              undrar jag: Vad ska ni göra åt det?
            </seg>
            <seg n="3a0edb3e">
              Nu har ni privatiserat, kosta vad det kosta vill. Det var era
              ideologiska skygglappar. Ni var tvungna att privatisera. Det har
              blivit en försämring. Det kostar mer nu för skattebetalarna att
              hålla i gång apoteken i glesbygden.
            </seg>
            <seg n="be5ecfb0">
              Sedan antyder Göran Hägglund att det skulle vara sossarnas fel
              att apoteket i Lima läggs ned. Det är väldigt långsökt. Ni har
              ju inte höjt anslagen till kommuner och landsting, precis som
              vi hörde av Lena Olsson. Ni tycker att det är viktigare med skattesänkningar
              än kvalitet i välfärden. Därför har ni inte höjt anslagen till
              kommuner och landsting. Därför får kommunerna och landstingen
              det allt svårare att hålla i gång sin service. Vi har också en
              massarbetslöshet som ni inte har rättat till, och då får de mindre
              skatteintäkter att röra sig med.
            </seg>
            <seg n="4a05701d">
              Det är inte sossarnas fel att apoteken läggs ned. Vi ville inte
              göra den här dumma ideologiska abrovinken, som den borgerliga
              regeringen gjorde när man sålde ut apoteken och såg till att försämringen
              blev så stor som den blev.
            </seg>
            <seg n="a8ed8c52">
              Det var ingenting som vi socialdemokrater ville. Och det har
              vi med kraft arbetat emot. Skyll inte på oss att apoteken nu läggs
              ned!
            </seg>
          </u>
          <note type="speaker" n="39763e17">
            Anf. 43 Socialminister GÖRAN HÄGGLUND (KD):
          </note>
          <u who="goran_hagglund_socialminister_w" xml:id="i-ade175a8602352f4-7" n="e369811a">
            <seg n="34287f5c">
              Fru talman! För att det sista inte ska stå oemotsagt ska jag
              ändå säga att det har lagts ned ett apotek. Det apoteket försvann
              när vårdcentralen vägg i vägg lades ned. Det finns ett sådant
              samband. Ser man inte det tror jag att man ska vara lite ödmjuk
              i den här debatten.
            </seg>
            <seg n="4f416c58">
              Det har tillkommit 37 procent nya apotek. Öppettiderna har förbättrats.
              Massor av produkter som tidigare var inlåsta på apoteken finns
              tillgängliga i Icabutiker eller Konsumbutiker. Det tror jag är
              väldigt bra. Tillgängligheten har ökat.
            </seg>
            <seg n="6c696472">
              Ingela Nylund Watz frågar: Vad händer om ett år? Ja, det är ju
              lite så att har man inte tillräckligt stora grejer att blåsa upp
              just nu får man fundera på vad som kommer att hända i framtiden
              då kommer det nog att bli extra bekymmersamt.
            </seg>
            <seg n="3d979207">
              Jag kan försäkra att går allting som det ska har vi deklarerat
              precis vad som är målsättningen, att Apoteket kommer att kunna
              konkurrera på samma villkor som andra. Apoteket kommer att fortsätta
              att vara ägt av staten. Det är den inriktning som vi har.
            </seg>
            <seg n="9646435c">
              Skulle det gå på något annat sätt har vi naturligtvis idéer om
              hur det ska se ut. Men just nu följer vi steg för steg vad som
              händer. Och Apoteket AB är en oerhört viktig aktör på apoteksområdet.
            </seg>
            <seg n="58dc7d68">
              Det som är bärande för förtroendet för apoteksföretagen, vilket
              det än är, är personalens kompetens. Och här finns oerhört välutbildade
              människor med ett fantastiskt stort kunnande. De är bärare av
              ett förtroende hos väldigt många människor.
            </seg>
            <seg n="8079eb24">
              Jag tror att det är otroligt viktigt att se och ha respekt för
              det kunnande som finns bland personalen. De gör ett kanonjobb,
              oavsett vilket företag som de finns i, Apoteket AB eller andra.
              Och de är nyckeln när det gäller att kunna utveckla apoteksservicen
              i storstäderna, i medelstora orter och naturligtvis också i glesbygden.
            </seg>
          </u>
          <note n="7442d927">
            Överläggningen var härmed avslutad.
          </note>
          <note n="83d68cc4">
            12 § Svar på interpellation 2012/13:360 om åtgärder för ökat
            bostadsbyggande
          </note>
          <note type="speaker" n="6ac12467">
            Anf. 44 Statsrådet STEFAN ATTEFALL (KD):
          </note>
          <u who="stefan_attefall_bostadsminister_w" xml:id="i-45757cdcfd8f0b19-10" n="84633819">
            <seg n="a41db71a">
              Fru talman! Hans Ekström har frågat mig vilka ytterligare åtgärder
              jag avser att vidta för att öka byggandet.
            </seg>
            <seg n="a079e8f0">
              Jag är i likhet med Hans Ekström bekymrad över att bostadsbyggandet
              inte har utvecklats i den takt som vore önskvärt. Att så inte
              har skett beror bland annat på oron i världsekonomin, inte minst
              inom eurozonen, som har präglat de senaste åren. Allt detta påverkar
              hushållens intresse att köpa nya bostäder, byggherrarnas vilja
              att investera och bankernas utlåning.
            </seg>
            <seg n="cbbdb121">
              Som jag sade vid vår debatt för ett år sedan finns det ingen
              enkel quick fix som kan råda bot på bostadsmarknadens problem,
              utan det som behövs är ett kontinuerligt och tålmodigt arbete
              där en rad olika samverkande åtgärder behövs för att åstadkomma
              ett bostadsbyggande på en hög och långsiktigt hållbar nivå.
            </seg>
            <seg n="3350fa3b">
              Hans Ekström uppger att det enda konkreta resultat av regeringens
              politik som han har kunnat se är de nya reglerna för andrahandsuthyrning.
              Det är märkligt att interpellanten inte har uppmärksammat något
              av det arbete som pågår för att förändra förutsättningarna för
              planering och byggande av bostäder. Bland det som är under luppen
              är frågan om hur modernare och tydligare regler kan korta tiden
              från beslutad detaljplan till att bygget färdigställts, hur de
              tekniska särkrav som kommuner ställer påverkar bostadsbyggandet,
              villkoren för hyresrätten, strandskyddet och bullerfrågan. Därtill
              har förutsättningarna för bostadsförsörjningen i Helsingfors setts
              över, liksom behovet av en reformerad bostadsförsörjningslag.
            </seg>
            <seg n="ec3fd2c1">
              Sedan 2011 har vi också nya regler för hyressättningen och en
              ny lag om kommunala bostadsaktiebolag. Från årsskiftet sänktes
              fastighetsavgiften för hyreshus från 0,4 procent till 0,3 procent,
              samtidigt som takbeloppet per lägenhet sänktes. Därutöver gjordes
              nedsättningen av fastighetsavgiften för nyproducerade bostäder
              om, så att fastighetsavgiften är helt nedsatt de första 15 åren.
            </seg>
            <seg n="2f209985">
              Allt detta kommer att ge effekt på sikt. Men varje liten del
              tar tid att utreda, analysera och lagstifta om sådan är innebörden
              av de beredningsvillkor som ställs på lagstiftningsarbetet. Därefter
              tar det tid innan det blir direkta effekter på utbudet av bostäder.
            </seg>
            <seg n="25ccd44d">
              Regeringen arbetar målmedvetet med att vända varje liten sten
              för att skapa bättre förutsättningar för byggande av bostäder
              och ta itu med de strukturella problem som svensk bostadsmarknad
              har lidit av i decennier. Sverige har under 20 års tid byggt mindre
              än hälften så många bostäder som våra nordiska grannländer per
              capita. Det är ett förhållande som regeringen vill ändra på.
            </seg>
          </u>
          <note type="speaker" n="0eb6270c">
            Anf. 45 HANS EKSTRÖM (S):
          </note>
          <u who="hans_ekstrom_04a9eb_w" xml:id="i-d2922eb2ece45285-0" n="dce7593b">
            <seg n="2a741d9e">
              Fru talman! Tack så mycket för svaret!
            </seg>
            <seg n="9fbe82c2">
              Precis som statsrådet sade hade vi en lika angenäm diskussion
              för något år sedan. Anledningen till att jag ställer den här interpellationen
              igen är att situationen inte är bättre och att regeringen snart
              har styrt i sju år.
            </seg>
            <seg n="9979d66f">
              Senast kom EU med en rapport där man också tittar på den svenska
              bostadsmarknaden. Där konstaterar man att det är ett allvarligt
              tillväxthinder för Sverige. Då kan man naturligtvis lägga den
              nationalekonomiska statsfinansiella aspekten på bostadsbyggandet
              och säga att det är bekymmersamt för landet, bekymmersamt för
              ekonomin. Men det är i högsta grad bekymmersamt för människor.
            </seg>
            <seg n="07b2cc5e">
              Här i Helsingforssregionen, landets främsta tillväxtregion, är
              det i princip omöjligt för en yngre person att få tag på en bostad
              om man inte har rika föräldrar. Tillväxt bygger inte bara på att
              det är människor med rika föräldrar som kan komma in på arbetsmarknaden
              och kan flytta för att ta ett jobb i en annan del av landet.
            </seg>
            <seg n="4ad53935">
              Detta kombineras med att banker har högre krav på egen finansiering.
              Om man ska köpa en etta i Helsingforssregionen vi tar inte innerstaden
              utan går utanför, där det handlar om uppåt 1 miljon ska man ha
              150 000 kronor med sig för att komma in på bostadsmarknaden, även
              om man sedan har ett jobb så att man kan finansiera räntor och
              amorteringar.
            </seg>
            <seg n="63e341a9">
              Det är bekymmersamt för landet att människor i arbetslinjens
              Sverige inte kan ta jobb, men det är bekymmersamt också för individen.
            </seg>
            <seg n="77efec7a">
              Som statsrådet säger tycker jag att det är bra att man tittar
              på plan- och bygglagen och vilka förändringar man kan göra. Jag
              satt själv i PBL-utredningen för rätt många år sedan, och vi tittade
              då på vilka åtgärder som går att göra. Jag tror att det finns
              mycket mer att göra. Jag tror också att det krävs mer av regionalt
              samarbete för att åstadkomma erforderlig bostadsproduktion och
              att det krävs en dialog vad gäller utbyggnad av infrastruktur
              och byggande i kombination med det.
            </seg>
            <seg n="da48d600">
              Regeringen har snart styrt i sju år och har inte fått upp nivån
              på byggandet. Då måste man väl ändå efterfråga ytterligare initiativ.
            </seg>
            <seg n="b7798214">
              Därför är min fråga till statsrådet: Vad vill regeringen göra
              mer? Den inslagna vägen räcker ju inte. Det måste till ytterligare
              åtgärder för att få bostadsbyggandet att öka.
            </seg>
            <seg n="73a4ec11">
              Det finns också en annan dimension av bostadsmarknaden som är
              problematisk. Det är för de människor som måste lämna ett förlorat
              jobb i en bruksort till exempel där man lägger ned fabriken. Då
              ska man sälja sitt hus med stor reaförlust för att kunna ta sitt
              nya jobb. Det är också en dimension av bostadspolitiken som jag
              är nyfiken på att höra mer om, för jag har inte hört om något
              bekymmer från regeringens sida om den dimensionen av bostadsmarknaden.
              Hur får vi i gång rörligheten för att stimulera människor för
              att flytta till möjliga, nya arbetstillfällen?
            </seg>
          </u>
          <note type="speaker" n="097c6e82">
            Anf. 46 Statsrådet STEFAN ATTEFALL (KD):
          </note>
          <u who="stefan_attefall_bostadsminister_w" xml:id="i-45757cdcfd8f0b19-11" n="84633819">
            <seg n="7e34f320">
              Fru talman! Jag vill bara säga att jag delar Hans Ekströms problembeskrivning.
              Bostadsbristen är ett växande problem för enskilda människor,
              för tillväxten och för ekonomin i stort.
            </seg>
            <seg n="0b5cfcb8">
              Samtidigt måste vi konstatera att vi har haft det här problemet
              i 20 års tid. Vi har alltså byggt hälften av vad norrmän, finnar
              och danskar har gjort under 20 års tid. Vi har byggt hälften av
              OECD-genomsnittet under samma tid. Hur man än jämför har vi byggt
              mindre än genomsnittet i andra länder. Det är ett långsiktigt
              problem som har byggts upp med tiden och som accentueras av att
              vi just nu har stora ungdomskullar, ökad inflyttning till många
              av våra storstäder och ökad aktivitet för att söka sig till de
              större tätorterna. Det gör att krisen liksom blir mer akut.
            </seg>
            <seg n="3bd7620c">
              Vi jobbar på tre nivåer samtidigt. Vi vänder som sagt på alla
              stenar. Vi försöker hitta sätt att nyttja befintliga bostäder
              på ett effektivare sätt och få en bättre fungerande andrahandsmarknad.
              Vi försöker få en bättre fungerande bostadsmarknad. Vi gjorde
              bland annat en del skattesänkningar som ett led i detta. Vi har
              en ny hyressättningsmodell, och vi har också ny, tydligare och
              bättre lagstiftning för de kommunala bostadsbolagen.
            </seg>
            <seg n="ae2c82a3">
              Vi försöker också ge oss på vilket jag personligen tycker har
              varit ett försummat område tiden mellan idé och spaden i backen,
              det vill säga byggstart. Den har blivit längre och längre i Sverige,
              mer och mer belastad med olika typer av goda föresatser och välvilliga
              initiativ på olika områden, men de har sammantaget lett till längre
              och längre processer.
            </seg>
            <seg n="a3a88323">
              Det får två konsekvenser. Den ena är att det i sig fördyrar byggena,
              eftersom tid är pengar. Ligger man ute med stora investeringar
              i projektkostnader och markkostnader och inte får in intäkter
              är det klart att det fördyrar kalkylerna och fördyrar själva bygget.
            </seg>
            <seg n="ef414300">
              Den andra är att det också försämrar konkurrensen. Det är svårare
              för mindre aktörer att ge sig in och bygga hus. De har svårare
              att klara av de långa ledtiderna och veta hur det fungerar i olika
              kommuner.
            </seg>
            <seg n="e2436636">
              Här har vi ett mycket omfattande arbete på gång. Jag var bland
              annat nyligen på ett besök i Tyskland och träffade min kollega
              den tyska bostadsministern. Jag berättade att vi var där i Tyskland
              för att lära oss mer om de snabba processer som finns i Tyskland.
              Då skrattade man öppenhjärtigt och sade:
            </seg>
            <seg n="b85559d8">
              Då tittade man på varandra och undrade om vi kommer från planeten
              Mars eller varifrån vi kommer. Men detta är verkligheten. Man
              kan jämföra med Helsingfors.
            </seg>
            <seg n="a474439c">
              Här har vi ett delat ansvar mellan kommunerna och staten.
            </seg>
            <seg n="ced80025">
              Vi har ett omfattande arbete på gång. När jag är ute på olika
              debatter häcklas jag snarare av socialdemokrater och andra för
              att jag utreder för mycket, har för många processer på gång. Vi
              har en rad olika uppdrag och en rad olika utredningar som har
              börjat ramla in och håller på att ramla in under året, för att
              vi sedan ska kunna komma till riksdagen och till regeringsbeslut
              för att just få en effektivare byggprocess. Jag tror att det är
              oerhört nödvändigt. Att kunna korta våra långa ledtider kommer
              att förbilliga byggandet och framför allt att snabba på byggandet.
            </seg>
            <seg n="fb22a1c7">
              Vi tittar också på hyresrättens ställning skattemässigt. Där
              har vi en utredning på gång. Vi fick också en del förslag från
              en annan utredning som tittade på hur man kan utveckla hyresrätten.
              Det är förslag som vi just nu bereder i Regeringskansliet.
            </seg>
            <seg n="91424818">
              Vi jobbar på bred front. Förslaget och besluten om att få en
              bättre fungerande andrahandsmarknad är alltså en del i en bred
              strategi för att vända på alla stenar för att se till att vi kan
              få fram fler bostäder snabbare men göra det på ett långsiktigt,
              klokt sätt, så att vi inte återigen skapar ryckighet i bostadspolitiken,
              vilket tyvärr är en del av förklaringen till de problem som vi
              har i dag.
            </seg>
          </u>
          <note type="speaker" n="cccba39b">
            Anf. 47 HANS EKSTRÖM (S):
          </note>
          <u who="hans_ekstrom_04a9eb_w" xml:id="i-d2922eb2ece45285-1" n="dce7593b">
            <seg n="0fed51c6">
              Fru talman! Jag delar statsrådets verklighetsbeskrivning. Att
              vi har hamnat i den här situationen vet alla farbröder i vår ålder
              beror på att man gjorde en omreglering av bostadsmarknaden samtidigt
              som Sverige var i en akut ekonomisk kris. Då revs många av de
              gamla systemen ned och något nytt skulle födas, men då fanns inte
              direkt någon grogrund för någonting nytt. Den verkligheten tror
              jag att vi båda har med oss bakifrån.
            </seg>
            <seg n="654cee45">
              Som en del av förklaringen kan man också se att många kommuner
              av ideologiska skäl gjorde sig av med sin markberedskap. Det var
              ju lite fult under en period. Saker och ting skulle liksom ske
              av sig självt på marknaden. Kommuner skulle inte äga mark och
              sådana saker. Men det visar sig när man tittar runt om i landet
              att de kommuner som lyckas klara det här är kommuner som kan kombinera
              en god markberedskap med bra planeringsbeslut, ligga framåt på
              den sidan och ha en aktiv allmännytta för att få loss hyresrätter.
            </seg>
            <seg n="83758308">
              När man ser på de här delarna kan man också notera att regeringen
              inte har gjort mycket för att hyresrätten ska få samma gynnade
              situation som jag har. Jag som har förmånen att äga både hus och
              bostadsrätt får ROT-avdrag för både det ena och det andra och
              har kunnat bygga om allt möjligt med statsfinansiellt stöd. Det
              är jag väldigt tacksam för, men jag tycker kanske att människor
              som bor i miljonprogramsområden skulle kunna ha samma stöd. Jag
              tycker att det vore intressant att höra om regeringen kommer att
              göra något för att åstadkomma mer av neutralitet mellan upplåtelseformerna.
              Det är ju en ganska stor och viktig fråga om man ska komma vidare.
            </seg>
            <seg n="f0b1c9da">
              När det gäller hyresrätten tycker jag inte, som en del pratar
              om, att alla ska bo i hyresrätt därför att det är jättebra och
              så vidare. Däremot är det så att hyresrätten är väldigt viktig
              på bostadsmarknaden, som introduktionsboende för dem som är nya
              på bostadsmarknaden. Den är viktig för dem som i omställningssituationer
              i livet behöver ha en sådan. Man kanske skiljer sig, man flyttar
              till en ny plats, man säljer huset och innan man landar på ett
              nytt ställe behöver man en hyresrätt.
            </seg>
            <seg n="3578e231">
              Det som nu har skett är att hyresrätten har kommit i en väldigt
              klämd situation. Det är väldigt lite nyproduktion av hyresrätt.
              Dessutom har man av ideologiska skäl på sina håll sålt av ganska
              betydande delar av hyresrättsbeståndet. Man kan fundera på om
              vi inte nu börjar närma oss en situation där vi måste vidta mer
              aktiva åtgärder för att få i gång byggandet av hyresrätter.
            </seg>
          </u>
          <note type="speaker" n="f6c70524">
            Anf. 48 PETER PERSSON (S):
          </note>
          <u who="peter_persson_d3f340_w" xml:id="i-76b851de9e5f65ea-0" n="71237cd8">
            <seg n="57667584">
              Fru talman! Snart är det valborg. Ungdomen sjunger och jublar
              om framtiden. Jag tycker att den moderatledda regeringen sviker
              Sveriges ungdom och Sveriges framtid, i kombination med en ungdomsarbetslöshet
              som är runt 20 procent och en brist på bostäder som gör att en
              tredjedel av alla ungdomar i åldern 2025 år tvingas bo hemma.
            </seg>
            <seg n="eabf2f83">
              Jag vet själv vilken jublande frihetskänsla jag kände när jag
              var 19 år gammal och fick ett första jobb, ett fast jobb med en
              ersättning jag kunde leva på och en egen lägenhet. Vilken frigörelse
              det är i en ung människas liv, jobb och bostad. Ni sviker båda.
            </seg>
            <seg n="f35320b5">
              Det andra är ju att regeringen i brist på handlingskraft också
              sviker möjligheten att bygga Sverige starkare och ha resurser
              på välfärdspolitikens område, ty ni har skapat tillväxtens flaskhalsar.
              Brister i infrastruktur, brister i utbildning och brister i bostadsproduktion
              i förening har lett till att kommuner i vårt land som kan utvecklas
              och som har en tillväxtpotential sviks.
            </seg>
            <seg n="7c72df41">
              Som exempel kan jag ta det län, Stefan Attefall, som du och jag
              lever i. I 13 kommuner är det brist på bostäder i centralorten,
              i två är det balans. Endast i en kommun är det överskott. Så ser
              det ut i hela landet.
            </seg>
            <seg n="ad365eb5">
              Attefall upprepar som ett mantra, inga samhällsåtgärder i ekonomisk
              mening för att stimulera bostadsproduktionen, så som vi socialdemokrater
              säger. Men han har lite dålig kontroll på sitt departement. Ty
              när Maria Larsson får frågor om bostäder till äldre, särskilda
              boendeformer, säger hon att si och så många har jag burit fram
              tack vare den miljard i stimulans som jag förfogar över.
            </seg>
            <seg n="869e45cb">
              När Michael Anefur, som särskild utredare för bostäder till människor
              med en för stunden varande social problematik, får frågan vad
              som krävs svarar han: Samhället måste gå in med resurser.
            </seg>
            <seg n="b19d709c">
              Fungerar samordningen så illa på ditt departement? Varför är
              det bra med resurser till äldre? Varför är det bra med resurser
              till människor med social problematik? Varför är det fel att ge
              ungdomar bostäder men rätt att subventionera grillfester på spanska
              solkusten? Du är svaret skyldig.
            </seg>
          </u>
          <note type="speaker" n="78bcbd21">
            Anf. 49 LENA OLSSON (V):
          </note>
          <u who="lena_olsson_4ab225_w" xml:id="i-fe27c17774c203f5-2" n="7f932326">
            <seg n="34790524">
              Fru talman! Frågan från interpellanten var vilka åtgärder regeringen
              avser att vidta för att öka bostadsbyggandet. Det är ju så att
              vi har bostadsbrist i stort sett över hela landet. Döm om min
              förvåning när Stefan Attefall säger att så har det sett ut de
              senaste 20 åren. Återigen är det Socialdemokraternas och den gamla
              regeringens fel att man inte lyckas åstadkomma någonting. Det
              borde man väl ändå ha gjort på sju år. Jag tycker att det är att
              skylla ifrån sig.
            </seg>
            <seg n="1eca5e12">
              Jag håller också med föregående talare. Många av ungdomarna som
              är vår framtid sitter på vår läktare. Vad har de att se fram emot
              om de måste bo hos mamma eller pappa tills de är 30 år? Ingen
              höjdarsituation, vill jag säga.
            </seg>
            <seg n="a3fc955c">
              Jag har råddat lite i problematiken när det gäller vår landsbygd.
              Boverket har alltså en kreditstock som får utnyttjas som lån till
              bostäder generellt. Problemet med det är ju att om man använder
              den här krediten får man också betala för den. Jag vet att dåvarande
              bostadskreditnämnden, innan man ingick i Boverket, själv hade
              förslag om att ta bort den här kostnaden. Jag skulle vilja ha
              svar från ministern om det är någonting man funderar på för att
              underlätta byggandet över hela landet.
            </seg>
            <seg n="0e9b3884">
              Det var också svaret jag fick när jag pratade med dem. Man har
              den här kreditstocken. Den ligger alltså på 10 miljarder. År 2011
              använde man 1,7 miljarder. Då tänker jag att det måste vara något
              fel när man inte kan använda mer av den. Vad avser ministern att
              göra när det gäller det här?
            </seg>
            <seg n="e3867134">
              Vi i Vänsterpartiet har sagt att vi vill ha ett investeringsstöd
              för bostadsbyggande. Regeringen har sagt att man absolut inte
              vill inrätta något sådant. Vi har sagt att en del av detta ska
              gå till träkonstruktioner, att vi ska börja bygga mer i trä eftersom
              Sverige besitter råvaran. Utvecklingen av träkonstruktioner har
              gått framåt mycket. Det finns många hus med träkonstruktioner
              i Helsingfors, Växjö och Skövde.
            </seg>
            <seg n="4def48b7">
              Poängen är att skapa arbetstillfällen i Sverige. Säkerheten är
              bättre, och det är mer miljövänligt. Det går snabbare att bygga,
              och det har också visat sig vara billigare.
            </seg>
            <seg n="2adf6f15">
              Jag har en fråga om att satsa på trähuskonstruktioner i fråga
              om flerfamiljshus. Har ministern några förslag som kan gynna ett
              mer miljövänligt, snabbare och billigare byggande?
            </seg>
          </u>
          <note type="speaker" n="8d0da360">
            Anf. 50 OSKAR ÖHOLM (M):
          </note>
          <u who="oskar_oholm_6ee97d_w" xml:id="i-c4207ce8a65cc288-0" n="0f7248f3">
            <seg n="a13b787d">
              Fru talman! Jag hade egentligen tänkt delta i debatten som kommer
              efter denna interpellation. Samtidigt har jag lyssnat på denna
              långa rad indignerade oppositionsföreträdare som beklagar sig
              över hur illa allt är ställt, och då är det omöjligt att inte
              begära ordet och ge sig in i debatten.
            </seg>
            <seg n="3c7d877b">
              På ett sätt är den här debatten fantastisk i fråga om politiska
              debatter. Snacka om att vi här är överens om problembilden och
              utgångspunkten! Alla håller med. Inte minst en dag som denna när
              vi i tidningen kan läsa att den stad vi befinner oss i just nu
              är den snabbast växande av storstäder i hela Västeuropa inser
              vi att utmaningarna är många och viktiga. Alla är överens om att
              vi måste bygga mer, snabbare och enklare.
            </seg>
            <seg n="ea3f961d">
              Så har vi då debatten och lyssnar på statsrådet. Han går pedagogiskt
              igenom vad som sker, hur man går igenom utredningar, kortar processer,
              gör tydligare och enklare, tittar på sakfrågor, särkrav, bullerregler,
              strandskydd, alla de saker vi hela tiden diskuterar och som anses
              vara hindrande. Inte nog med dessa saker finns konkret politik
              i fråga om budget, att förenkla, ge pengar till länsstyrelser
              för att korta handläggningstider, satsningar på nedsättningar
              av fastighetsavgift, presumtionshyror för att göra det mer lönsamt
              att bygga hyresrätter och så vidare.
            </seg>
            <seg n="a1af5dfe">
              Sedan lyssnar man på oppositionsföreträdarna och läser interpellationen.
              Hans Ekström låtsas som att han inte har sett något annat än reformen
              av andrahandsuthyrning. Det är konstigt eftersom han och alla
              andra oppositionsföreträdare röstar om förslagen varenda dag,
              som statsrådet talade om. Han röstar också nej till en del av
              dem. Det blir lite märkligt.
            </seg>
            <seg n="57ccf767">
              Men låt oss då vara ärliga. Hans Ekström känner såklart mycket
              väl till alla de saker som sker och allt det arbete som görs.
              Men han tror inte på dem. Han tror på något annat. Då är det bättre
              att vara ärlig och säga vad det är. Mycket av den diskussion vi
              brukar ha i kammaren i dessa frågor gäller att man är emot alla
              utredningar, man tycker att det ska sluta utredas och börja byggas
              i stället: Sätt en spade i backen i stället för att utreda. Sedan
              kommer förslaget. Då kommer ett nytt förslag om att hela PBL ska
              utredas en gång till. Det är vad Socialdemokraterna ville häromveckan.
            </seg>
            <seg n="3f2ac4d2">
              Det är för många utredningar. I stället säger oppositionen att
              nu ska utredningarna utredas. Det är det konkreta.
            </seg>
            <seg n="8e8dc8bc">
              Sedan heter det att det ska bedrivas en aktiv politik. Vad menar
              man med det? Det är samma gamla subventionspolitik som inte har
              fungerat förut. Vi har haft fullskaleexperiment under åratal av
              S-ledda regeringar och har skapat precis den situationen med bostadsbrist
              och mindre byggande än nästan alla våra grannländer.
            </seg>
            <seg n="2a2aa715">
              Det är fascinerande att när man är så upprörd att det ändå kokar
              ned i precis samma politik. Slutsatsen är uppenbarligen att utreda
              utredningarna och ge subventioner till byggherrar som inte ens
              själva efterfrågar dem. Det är alltså svaret.
            </seg>
            <seg n="d8c8928b">
              Sedan finns den andra delen, nämligen vad man har gjort. Man
              erkänner att det skedde en reform på andrahandsmarknaden. Den
              har man inte pratat om så mycket nu. Här i veckan kunde vi se
              att på bara några månader har utbudet ökat, framför allt för många
              av de unga som Peter Persson pratade om förut. De får en möjlighet
              att få tag på en lägenhet. Skrämselpropagandan om fördubblade
              hyror över hela Sverige har inte heller blivit sann. Kom tillbaka
              och beskriv vad den aktiva politiken är förutom gammal skåpmat.
            </seg>
          </u>
          <note type="speaker" n="1c3564dd">
            Anf. 51 Statsrådet STEFAN ATTEFALL (KD):
          </note>
          <u who="stefan_attefall_bostadsminister_w" xml:id="i-45757cdcfd8f0b19-12" n="84633819">
            <seg n="718c7164">
              Fru talman! Vi har i Sverige byggt ungefär hälften så många lägenheter
              som alla jämförbara länder har gjort sedan 90-talets början och
              fram till i dag. Vi hade en socialdemokratiskt ledd regering 19942006.
              Jag har roat mig med att titta närmare på vad den socialdemokratiskt
              ledda regeringen, understödd av Miljöpartiet och Vänsterpartiet,
              åstadkom mellan 2002 och 2006 när det gäller bostadspolitiken.
              Ingenting. Det lades inte fram några skarpa förslag om förändringar.
              Tvärtom grundlades många av de problem som det talas om i dag
              under 90-talet och 00-talet. Lite ödmjukhet kan efterlysas också
              från det hållet.
            </seg>
            <seg n="0bd7bd27">
              Dessutom vet vi att det är fråga om ett delat ansvar. När jag
              reser runt i landet ser jag också att det finns inga tydliga skiljelinjer
              mellan olika kommuner när det gäller politisk färg. Det finns
              kommuner som bygger bättre av olika färg, och det finns kommuner
              som bygger sämre. Vi har nog alla en hemläxa att ge till våra
              egna kommunpolitiker.
            </seg>
            <seg n="b89aeb67">
              Peter Persson är helt förundrad över att vi stöder äldreboenden
              och hemlösa med hjälp av samhälleliga insatser. Det är väl självklart.
              Det är de som i första hand ska ha vårt stöd, inte friska människor
              som kan ta hand om sig själva. Det är själva idén med en socialt
              ansvarsfull politik. Maria Larsson säger att det finns extrakostnader
              med att bygga äldrebostäder. Därför ger vi ett extra stöd.
            </seg>
            <seg n="a197e47c">
              När det gäller ungdomsbostäder har vi gett ett uppdrag till Boverket
              att se över hur det går att ta bort eller förenkla regelverk som
              gör att det går att bygga billigare och fler studentbostäder som
              studenter har råd att bo i.
            </seg>
            <seg n="f77b76e7">
              Men i stället för att förenkla regelverk ska vi ösa på med skattebetalarnas
              pengar. Så kan man göra, det vill säga krångla till regelverken,
              ösa på med skattepengar, krångla till regelverken, ösa på med
              skattepengar. Den taktiken har vi prövat. Så har socialdemokratins
              politik varit.
            </seg>
            <seg n="aed0dfd4">
              Sedan 90-talets början har det funnits tre olika subventionssystem
              för att bygga bostäder. Ändå har vi byggt hälften av vad norrmän,
              finnar, danskar och tyskar har gjort. Hur kommer det sig att de
              olika subventionssystemen inte har fungerat i praktiken och, precis
              som Oskar Öholm säger, ingen efterfrågar dem längre? Det är för
              att de inte fungerar. Det är för att byggföretagen jagar subventioner
              i stället för att utveckla sina produkter.
            </seg>
            <seg n="a6cd71a1">
              Ett företag i Sverige har utvecklat ett konceptboende med bra
              och billiga bostäder till fasta priser, där ett hus med hjälp
              av små förändringar kan byggas eller byggas om billigt. Företaget
              sade att de utvecklade detta hus när de insåg att subventionernas
              tid var förbi. Då jobbade de på hur de kunde skapa ett billigt
              byggande. Det huset byggs nu. Det första byggdes i Lycksele, min
              gamla hemkommun där jag är född och uppvuxen. Där har det inte
              byggts nya bostäder på 20 år, och nu har ett flerfamiljshus byggts
              med det konceptet. Det byggs liknande koncepthus på flera ställen,
              i stora metropoler som Iggesund, Mullsjö och andra orter.
            </seg>
            <seg n="b709f17c">
              Varför byggs inte dessa hus på fler ställen? Ja, det är kommunerna
              som tar ansvar för dessa frågor, som har planmonopolet, som har
              ansvaret.
            </seg>
            <seg n="17f5849a">
              Här måste vi rikta en del av strålkastarljuset. Det ska vara
              enkla regler på kommunal nivå med hög planberedskap. Det är ett
              recept.
            </seg>
            <seg n="2d0e72b7">
              Bostadskreditnämnden numera Boverket kan ge bostadskrediter för
              att bygga på orter där bankerna inte vill låna ut. Upp till 16
              000 kronor är kreditgarantin. Den har vi nyss höjt. Men självklart
              tas en avgift för detta. Det är normal avgift för att få en garanti
              från statens sida. Den sätts utifrån riskkalkyler. Det är en rimlig
              ordning. Om Vänstern vill ha en annan ordning får ni föreslå det
              i riksdagen.
            </seg>
            <seg n="0ee8d9b7">
              Vad är alternativet till regeringens politik? Presentera gärna
              den, så har vi något konkret att diskutera. Gnäll inte bara. Upp
              till bevis!
            </seg>
          </u>
          <note type="speaker" n="d2bb688e">
            Anf. 52 HANS EKSTRÖM (S):
          </note>
          <u who="hans_ekstrom_04a9eb_w" xml:id="i-d2922eb2ece45285-2" n="dce7593b">
            <seg n="34b291df">
              Fru talman! Det här är fascinerande. Efter sju års regeringsinnehav
              kan man kanske vara lite nöjd med att konstatera att det fanns
              ett stort samhällsproblem och byggandet var lite lågt. Något måste
              göras åt det, och vi har inte nått ända fram.
            </seg>
            <seg n="9a57abcd">
              Det är svårt med samhällsförbättringar och att göra allt på en
              gång. Det inser jag som är reformist. Man får ta små steg.
            </seg>
            <seg n="4d9724be">
              Men efter sju års regeringsinnehav har byggandet inte ökat ett
              dugg. Ändå säger ministern att det är bra. Det är rätt medicin.
              Det funkar alldeles utmärkt.
            </seg>
            <seg n="fbb9eb6f">
              Finns det inte anledning att vara lite bekymrad när man i internationella
              rapporter påpekar att det här är ett allvarligt utvecklingshinder
              för Sverige? Är det inte klädsamt med lite ödmjukhet och funderingar
              när en hel generation ungdomar har svårt att komma in på bostadsmarknaden?
            </seg>
            <seg n="c0bed699">
              Jag tycker att det är lite konstigt att säga: Vad gör ni i oppositionen?
              Man kanske ska fundera på: Vad kunde vi göra mer? Jag efterfrågar
              besked av ministern om vad man vill göra mer.
            </seg>
            <seg n="58e5b62e">
              Man ska inte ösa på med skattepengar, säger Attefall. Nej, jag
              tillhör dem som tror att det var välgörande för svensk bostadsmarknad
              med den omreglering som skedde. Jag känner inte igen mig i att
              jag skulle tillhöra de där stora subventionsivrarna.
            </seg>
            <seg n="1a837a4b">
              Men jag kan inte riktigt förstå moralen. Jag bytte till sekelskiftesdörrar
              i lägenheten i Helsingfors därför att jag tyckte att det var snyggare,
              och då öser ni på med skattepengar till mig för att finansiera
              mina sekelskiftesdörrar. Däremot kan man inte ösa på med skattepengar
              för att ungdomar ska få sin första lägenhet. Jag tycker att det
              är dubbelmoral.
            </seg>
          </u>
          <note type="speaker" n="04b6af0a">
            Anf. 53 PETER PERSSON (S):
          </note>
          <u who="peter_persson_d3f340_w" xml:id="i-1fecf97924aa62b7-0" n="71237cd8" next="i-e6bd97bb53cdc3ae-0">
            <seg n="fb427d31">
              Fru talman! Låt mig inledningsvis få kommentera Oskar Öholms
              tal om samma gamla subventioner.
            </seg>
            <seg n="d013f58a">
              Denne moderat tycker alltså att det är fel att vi gemensamt med
              samhälleliga resurser ska få ned kostnaderna så att ungdomar faktiskt
              kan hyra en lägenhet och inte bo kvar hemma, som en tredjedel
              nu gör. Det är fel.
            </seg>
            <seg n="d5c3c681">
              Men det är rätt att vi med skattemedel ska se till att grillpartyt
              på spanska solkusten blir billigare. Det är rätt att vi ska se
              till att poolrensningen blir billigare. Det är rätt att vi ska
              betala hälften av läxhjälpen hemma i de välbärgade hushållen.
              Det är rätt.
            </seg>
            <seg n="cdb0be0c">
              Det beskriver väl om någonting Öholms och Moderaternas syn på
              fördelning i samhället.
            </seg>
            <seg n="f97e6037">
              Låt mig sedan säga till Stefan Attefall: Du har i sak fel när
              du skyller på historien. Låt mig ta vårt län.
            </seg>
          </u>
          <note n="25020171">
            År 2006 var det 1 193 färdigställda lägenheter. År 2007 dök det
            till 634. År 2008 var det 591. År 2009 var det 553. År 2010, när
            du knackade på porten för att bli minister, var det 350. Rätt
            ned har det gått.
          </note>
          <u who="peter_persson_d3f340_w" xml:id="i-e6bd97bb53cdc3ae-0" n="71237cd8" prev="i-1fecf97924aa62b7-0">
            <seg n="cdeb2286">
              Du tillhör en regering som alltid säger att det är någon annans
              fel. Någon beskrev det så här: Attefall kommer till jobbet klockan
              nio, fikar och läser tidningarna, och sedan går han hem klockan
              fem. Men den stora frågan är: Vad gör han däremellan?
            </seg>
          </u>
          <note type="speaker" n="c7518b68">
            Anf. 54 LENA OLSSON (V):
          </note>
          <u who="lena_olsson_4ab225_w" xml:id="i-fe27c17774c203f5-3" n="7f932326">
            <seg n="cd4f8bce">
              Fru talman! Stefan Attefall efterlyser att vi inte ska stå här
              och gnälla utan ska komma med något konstruktivt. Det var precis
              det jag gjorde. Jag tog upp detta med kreditstocken. Jag tog upp
              detta med trähus, som jag tycker att man på många sätt och vis
              kan lyfta upp, eftersom vi har råvaran och kan förädla den för
              att därmed skapa jobbmöjligheter. Trähuskonstruktioner är mer
              miljövänliga, går snabbare att bygga och är billigare.
            </seg>
            <seg n="e46aa586">
              Eftersom vi nu föreslår ett investeringsstöd flaggar Attefall
              för att de statliga subventionerna har varit totalt värdelösa.
              Det går att reglera subventioner så att man inte får ut dem hur
              som helst. Men Attefall tycker att det är slarv med skattemedel.
              Däremot tycker regeringen att det är helt okej att riskkapitalbolag
              får göra stora vinster på vård, skola och omsorg. Det bedrivs
              också med skattemedel. Jag tycker att man ska vara lite försiktig
              med hur man yttrar sig.
            </seg>
            <seg n="699bab57">
              Jag kan ställa en fråga till, och den gäller Statens Bostadsomvandling,
              som köper upp fastigheter och rustar upp. Man rustar upp dem för
              kanske 1020 miljoner, men gör man det på ett ställe där marknadsvärdet
              är lågt och det sedan sjunker har man inte möjlighet att skriva
              av de investeringar man har gjort upp till det beloppet. Jag undrar
              också i det fallet om ministern är beredd att göra någonting.
            </seg>
          </u>
          <note type="speaker" n="0bbeb881">
            Anf. 55 OSKAR ÖHOLM (M):
          </note>
          <u who="oskar_oholm_6ee97d_w" xml:id="i-c4207ce8a65cc288-1" n="0f7248f3">
            <seg n="52da50c9">
              Fru talman! Jag konstaterar i den här diskussionen att Peter
              Persson frågar, om jag minns formuleringen rätt: Varför kan vi
              inte plöja ned pengarna i bostäder för våra ungdomar?
            </seg>
            <seg n="84d9f37c">
              Det jag då inte kan låta bli att fundera på är: Tänk om det fanns
              något sätt att veta om den politik som man föreslår fungerade
              och skulle leda till alla dessa tusentals nya bostäder! Och då
              kommer man på: Det vet vi ju! Vi har ju försökt med precis den
              modell som Peter Persson förespråkar. Det är det man har testat
              med ersättningar, och det har lett fram till en situation där
              alldeles för lite har byggts under alldeles för lång tid och där
              människor står och köar och inte får någonstans att bo. Det hjälpte
              alltså inte.
            </seg>
            <seg n="a47bf269">
              Sedan hör man Hans Ekström börja antyda lite grann att han inte
              tror på subventionerna. Men då är det väl dags att ta en diskussion
              och sluta föreslå dem i den konkreta politiken. Det är ju det
              som blir så märkligt. Nu diskuterar vi två saker i den här debattrundan.
              Först är det subventionspolitiken, där jag säger: Den fungerar
              inte. Då säger Ekström: Nej, det tycker inte jag heller. Då är
              det dags att ta den diskussionen med partiet.
            </seg>
            <seg n="37414d64">
              Sedan går Peter Persson upp och ondgör sig fullständigt över
              de mest fantasifulla exempel han kan komma på över huvud taget
              på hur fruktansvärt ROT-avdraget är. Då tänker man att det ju
              måste koka ned till att de vill lägga ned ROT-avdraget. Men det
              vill de inte, utan tvärtom vill Socialdemokraterna numera behålla
              det. Det blir lite svårt att hålla ihop vad som fungerar.
            </seg>
            <seg n="1b28b836">
              Det man över huvud taget inte diskuterar är det konkreta som
              nyligen är gjort. Det är klart att vi ska bygga nytt och se till
              att fler unga kan få sin första bostad och flytta in. Vad kan
              vi göra här och nu om vi vill vara konkreta, som vi har pratat
              om under hela denna debatt? Ja, återigen är det diskussionen:
              Låt oss ha en smidig andrahandsmarknad! Nu har utbudet ökat. Skrämselpropagandan
              var inte sanning. Är det inte dags att inse att det var en ganska
              bra reform och också erkänna det i debatten?
            </seg>
          </u>
          <note type="speaker" n="5e011abf">
            Anf. 56 Statsrådet STEFAN ATTEFALL (KD):
          </note>
          <u who="stefan_attefall_bostadsminister_w" xml:id="i-45757cdcfd8f0b19-13" n="84633819">
            <seg n="d212f7bf">
              Fru talman! Vad har hänt under de sju år som Alliansen har styrt?
              Ja, jag kom till den här posten 2010, men vi hade också fyra år
              alliansstyre före det.
            </seg>
            <seg n="a2684167">
              Tittar man på bostadsbyggandet under den här tiden ser man att
              vi har följt våra nordiska grannländer fast på häften så hög nivå.
              När det har gått uppåt i Sverige har det även gått uppåt i Danmark,
              Finland och Norge. Och när det har gått nedåt i Sverige har det
              gått nedåt i Danmark, Finland och Norge. Det är möjligt att alliansregeringen
              har ett jättestort genomslag i Sverige och även ut över hela Europa,
              för det är samma trend vi ser på flera andra ställen.
            </seg>
            <seg n="dd5c601d">
              Det har också pågått ett ganska kraftigt reformarbete under denna
              tid. Först och främst ska vi komma ihåg att låga räntor och ordning
              och reda i offentliga finanser är en grundläggande förutsättning
              för att vi ska kunna skapa goda förutsättningar för byggande.
            </seg>
            <seg n="60c82c7b">
              Vi har reformerat hyressättningssystemet. Vi har en ny lagstiftning
              kring kommunala bostadsbolag. Vi har en ny lagstiftning kring
              ägarlägenheter. Vi har tagit fram en ny plan- och bygglag. Vi
              har tagit fram en hel del instrument för att hantera den finanskris
              som rådde under ett par olika omgångar och som har bidragit mycket
              till det låga byggandet.
            </seg>
            <seg n="270408fd">
              Då säger någon: Men hyresrätten är så missgynnad. Ja, vi delar
              analysen att vi behöver titta över hyresrättens ställning skattemässigt
              men också på andra sätt. Det har vi utredningsarbete kring. Men
              man kan inte göra det så enkelt som att säga att det är enbart
              det som är problemet. Om det skulle vara så att det är bara hyresrätten
              som är problemet skulle ju de andra boendeformerna sticka i väg
              byggnadsmässigt. Antalet bostadsrätter och småhus skulle öka explosionsartat
              om det bara var hyresrätten som var huvudproblemet.
            </seg>
            <seg n="84a2615d">
              Det finns ett problem i tillgången till byggbar mark, som beror
              på kommunernas insatser och på de långa handläggningstiderna och
              planprocesstiderna. Det är ett komplext problem med utbudet av
              byggbar mark.
            </seg>
            <seg n="fe675055">
              Jag vill bara säga en sak till Peter Persson. Vi kommer från
              Jönköping, och där byggs det enormt mycket student- och ungdomsbostäder
              av privata byggare, och där har vi fått fler människor som hyr
              ut sin privatbostad tack vare de nya, bättre skattevillkoren.
              Där har vi en bättre situation i dag när det gäller exempelvis
              studentbostäder än vad vi hade tidigare. Det finns positiva exempel.
              Jönköping är ett sådant på detta område i alla fall.
            </seg>
          </u>
          <note n="7442d927">
            Överläggningen var härmed avslutad.
          </note>
          <note n="b5fa2c14">
            13 § Svar på interpellation 2012/13:369 om situationen på bostadsmarknaden
            för unga och studenter
          </note>
          <note type="speaker" n="f059dbb0">
            Anf. 57 Statsrådet STEFAN ATTEFALL (KD):
          </note>
          <u who="stefan_attefall_bostadsminister_w" xml:id="i-45757cdcfd8f0b19-14" n="84633819">
            <seg n="ac8fc537">
              Fru talman! Jan Lindholm har frågat mig vad jag avser att göra
              för att komma till rätta med den allvarliga bostadsbristen i landet,
              för att förbättra situationen för unga och studenter på bostadsmarknaden,
              inte minst i storstadsområdena, och om jag avser att vidta någon
              åtgärd med anledning av den av honom redovisade höjningen av hyresnivåerna
              under de två första månaderna av den nya lagens tillämpning.
            </seg>
            <seg n="07a720c3">
              Jan Lindholm har ställt sina frågor med anledning av de uppgifter
              om höga hyror på andrahandsmarknaden som publicerats i medierna.
              Den nya lagstiftningen om vilken hyra som privatpersoner får ta
              ut antas vara orsak till att andrahandshyrorna har ökat.
            </seg>
            <seg n="069c4a3d">
              Naturligtvis är bostadsbristen ett bekymmer. Det är ett inte
              okänt faktum att Sverige under 20 års tid har byggt mindre än
              hälften så många bostäder som våra nordiska grannländer per capita.
              Även om situationen ser olika ut runt om i landet finns det obestridligen
              ett sedan länge upparbetat underskott på bostäder i storstäderna
              och andra tillväxtregioner. Detta gör att både unga och de som
              flyttar till dessa regioner, till exempel studenter, har svårt
              att få tag på en bostad. Det hämmar rörligheten på arbetsmarknaden
              och är ett hot mot tillväxten. Detta är något som regeringen vill
              ändra på.
            </seg>
            <seg n="88186159">
              Avsikten med de förslag som regeringen lämnade i budgetpropositionen
              2013, av vilka riksdagen beslutade om flertalet, var att förbättra
              utnyttjandet av det befintliga beståndet genom att öka utbudet
              av boendetillfällen. För en privatperson är det en stor sak att
              hyra ut sin egen bostad till en okänd person. Att då kunna ta
              ut en hyra som ger kostnadstäckning är både rimligt och nödvändigt.
              Den nya lagstiftningen minskar också osäkerheten för den som hyr
              genom att den avtalade hyran inte långt senare kan sänkas retroaktivt.
            </seg>
            <seg n="5e0fa0c3">
              Jan Lindholm pekar på hyreshöjningarna. De uppgifter som finns
              visar dock att förändringarna i de i annonserna begärda hyrorna
              varierar. Högst är de i Helsingforss innerstad och för rum och
              för lägenheter på två rum och kök, och de är betydligt lägre för
              andra lägenhetsstorlekar. Samtidigt ska siffrorna tolkas med försiktighet.
              Uppgifterna gäller årets första kvartal, och de nya reglerna trädde
              i kraft så sent som den 1 februari i år. Som framgått av uppgifterna
              i medierna har visserligen de hyror som begärts i annonser om
              privatbostadsuthyrning ökat, men det säger inget om vilka hyror
              som man faktiskt avtalat om eller vilka hyror som man avtalade
              om före reformen.
            </seg>
            <seg n="07ffc0ee">
              Något som Jan Lindholm väljer att bortse ifrån, och som var själva
              avsikten med lagändringarna, är den stora utbudsökningen som skett.
              Den källa som Jan Lindholm hänvisar till uppger att antalet utannonserade
              bostäder har ökat med över 20 procent i Helsingforss län. Ska
              vi tro på uppgifterna om hyrorna måste vi rimligtvis också sätta
              tilltro till uppgifterna om antalet boendetillfällen som annonserats.
              Om det dessutom hade blivit lättare för en bostadsrättshavare
              att, som regeringen föreslog, få tillstånd att hyra ut sin bostad
              hade troligen ännu fler bostäder erbjudits de bostadssökande.
              Med ett större utbud hade troligen hyreshöjningarna dämpats.
            </seg>
            <seg n="9043a972">
              Självklart är inte andrahandsmarknaden avsedd att vara lösningen
              på problemen på bostadsmarknaden. Det har den aldrig varit. Men
              i det läge vi står i, en situation som byggts upp under en lång
              följd av år, är det en inte oviktig pusselbit.
            </seg>
            <seg n="bc6dc9b5">
              Avslutningsvis vill jag därför, som svar på Jan Lindholms tre
              frågor, upprepa att regeringen arbetar målmedvetet med att vända
              på varje sten för att skapa bättre förutsättningar för byggande
              av bostäder, vilket har störst betydelse för storstadsregionerna
              och för unga och studerande. Att, så som Jan Lindholm vill, föreslå
              förändringar baserade på begränsade uppgifter om de två första
              månaderna efter det att den nya lagen trädde i kraft är inte aktuellt.
              Regeringens och min uppgift är att arbeta för att långsiktigt
              reparera en dysfunktionell bostadsmarknad med stora strukturella
              problem. Det görs bäst genom ett tålmodigt, träget arbete på många
              olika områden, inte genom att bedriva kvartalspolitik.
            </seg>
          </u>
          <note type="speaker" n="fede9fd5">
            Anf. 58 JAN LINDHOLM (MP):
          </note>
          <u who="jan_lindholm_5dfec4_w" xml:id="i-c2f99a14a5840f2f-0" n="4ebb8ee5" next="i-7714fabc024d9a47-0">
            <seg n="4db8c568">
              Fru talman! Svaret på mina frågor om problemet med de snabbt
              ökande hyresnivåerna och bristen på bostäder blev väldigt tunt.
              Man kan till och med hävda att svaret som vanligt uteblev. Om
              man ska vara snäll mot ministern kan man naturligtvis hitta ett
              svagt litet försök till svar. Ministern säger exempelvis att regeringen
              målmedvetet arbetar med att vända på varje sten för att underlätta
              byggandet av fler bostäder. Det är faktiskt det mest konkreta
              man kan hitta i svaret. I övrigt använder ministern sin talartid
              till att beskriva den av oss alla redan väl kända situationen
              på bostadsmarknaden.
            </seg>
            <seg n="e8f58582">
              Fru talman! Så här långt har alltså sex och ett halvt år av stenbaxande
              inte varit särskilt framgångsrikt, åtminstone inte ur en bostadssökandes
              synvinkel. Däremot har det varit en lysande tid för fastighetsägarna.
              Sedan allianspartierna tog över makten hösten 2006 har hyresfastigheterna
              i landet ökat i värde i en aldrig tidigare skådad takt, enligt
              senaste numret av tidningen Dagens Samhälle.
            </seg>
            <seg n="1d87e9d8">
              Enligt traditionella ekonomiska teorier ska de som producerar
              någonting dras till en lönsam marknad. Jag tror inte att det finns
              särskilt många alternativa placeringar av kapital som har varit
              så lönsamma de senaste 30 åren, och i synnerhet inte under de
              senaste sex åren med alliansstyre, som investeringar i hyresfastigheter.
              Trots det byggs det mycket marginellt.
            </seg>
            <seg n="8505a045">
              Fru talman! Av det kan man dra slutsatsen att bostadsmarknaden
              inte fungerar så som ekonomerna utgår från att en marknad ska
              fungera.
            </seg>
            <seg n="4abd1339">
              När vi nu ser att regeringens senaste förändring har fått förväntad
              effekt med kraftigt höjda hyror för andrahandshyresgäster blir
              det återigen tydligt att bostadsmarknaden inte fungerar så som
              ekonomerna antar.
            </seg>
            <seg n="93966bb7">
              Om man ska få fart på bostadsbyggandet och lösa problemet med
              skenande hyresnivåer menar jag att man måste analysera varför
              bostadsmarknaden inte fungerar som en vanlig marknad och anpassa
              de politiska ingreppen efter den verkligheten och det resultat
              man får av en sådan analys. Att bygga bostadspolitik på teorier
              som gång på gång visar sig felaktiga är ingen framgångsrik väg.
            </seg>
            <seg n="c2e8d144">
              Det finns ett antal mycket starka intressen för att bostadsbristen
              ska bestå som jag menar att ministern helt bortser ifrån. Ett
              sådant exempel är att de borgerliga politikerna här i Helsingfors
              nyligen lyfte ut 3,3 miljarder från sina kommunala fastighetsbolag.
              Det är pengar som skulle ha kunnat användas till att bygga nya
              hyresrätter, men det är inte på långa vägar lika lönsamt som att
              behålla de långa bostadsköerna som är grunden till de höga hyresnivåerna.
            </seg>
            <seg n="4abd3d25">
              Ett annat starkt intresse som bromsar bostadsbyggandet är bankerna.
              Vi har sett vad som har hänt runt om i världen när de uppblåsta
              fastighetsvärdena har imploderat, till exempel i USA, Grekland
              och Spanien. Varför ska man då bygga, kan man undra.
            </seg>
            <seg n="044d59fd">
              Ett annat särintresse är kommunalpolitikerna. Vill man bli återvald
              vill man inte stöta sig med dem som äger bostadsrätter och villor
              i den egna kommunen. Vilken politiker som sätter i gång ett ordentligt
              byggande så att värdena på villor och bostadsrätter sjunker med
              15 procent blir återvald! Det är alltså inte så enkelt.
            </seg>
            <seg n="2e13746f">
              Fru talman! Jag skulle vilja ha svar på mina frågor.
            </seg>
          </u>
          <note n="4ee1f978">
            Ajournering
          </note>
          <note n="3c417a84">
            Kammaren beslutade kl. 15.58 på förslag av förste vice talmannen
            att ajournera förhandlingarna till kl. 18.00.
          </note>
          <u who="jan_lindholm_5dfec4_w" xml:id="i-7714fabc024d9a47-0" n="4ebb8ee5" prev="i-c2f99a14a5840f2f-0">
            <seg n="01e02d1e">
              Återupptagna förhandlingar
            </seg>
          </u>
          <note n="e7a885f2">
            Förhandlingarna återupptogs kl. 18.00.
          </note>
          <note n="6eda53eb">
            13 § (forts.) Svar på interpellation 2012/13:369 om situationen
            på bostadsmarknaden för unga och studenter
          </note>
          <note type="speaker" n="c016e31c">
            Anf. 59 ADNAN DIBRANI (S):
          </note>
          <u who="adnan_dibrani_fee178_w" xml:id="i-e51a0d9667448de3-0" n="5abdf82e">
            <seg n="0e4c520d">
              Herr talman! Det känns bra att vara tillbaka i kammaren så här
              två timmar senare och försöka komma fram till vad det var man
              skulle säga. Jag vill också säga välkomna till er som sitter uppe
              på läktaren. Vi debatterar alltså en interpellation om studentbostäder.
            </seg>
            <seg n="db560187">
              Att det i stort sett råder brist på studentbostäder i hela landet
              är ingen nyhet. Framför allt är det stora brister i våra storstäder
              där man får vänta i flera år, till exempel i mer än fyra år, och
              då är man ofta klar med sina studier.
            </seg>
            <seg n="26de66b1">
              Många studenter frågar sig därför: Var ska man bo den dag man
              ska börja studera? Jag funderar på om Alliansen förstår vad deras
              politik leder till eller ej. Många gånger kan man nästan tycka
              synd om Alliansen eftersom de verkar helt off när resultatet av
              den förda politiken visar sig. Med andra ord: När verkligheten
              kommer i kapp vet man knappt vilket ben man ska stå på, och man
              tvingas backa gång efter gång. Om ministern tycker att bostadsfrågan
              är viktig, och det förmodar jag att han tycker eftersom han är
              bostadsminister, är det dags att släppa sargen och komma in i
              matchen. Det är dags att börja ta ansvar för den förda politiken.
            </seg>
            <seg n="6c292832">
              Vi kan ta Helsingfors som exempel. Där lovade Alliansen 4 400
              studentbostäder. Nu har man dragit ned det med ungefär 400 till
              4 000, för man inser att det i stort sett är kört. Men man har
              hitintills sedan 2010 enbart byggt 200 och då tar jag i studentbostäder
              i hela regionen. Vad gör bostadsministern? Ingenting.
            </seg>
            <seg n="9fe4dc52">
              Den förre bostadsministern, Mats Odell, som är partikamrat med
              den nuvarande ministern, sade kort efter sitt tillträde: Vi har
              ju inget lastbilsdepartement för lastbilsfrågor eller någon lastbilsminister.
              Varför skulle vi ha ett departement för bostäder?
            </seg>
            <seg n="7c4088f2">
              Det säger någonting om Alliansens syn på bostadsfrågan. Det säger
              någonting om Alliansens syn på bostaden som en kommersiell vara,
              vilken vara som helst. Alliansens bostadspolitik har havererat
              totalt sedan 2006. Byggandet står i stort sett stilla, framför
              allt när det gäller mindre lägenheter.
            </seg>
            <seg n="ca54eda1">
              Mats Odell sade en annan sak också: Jag och min fru har köpt
              var sin lägenhet till våra barn. Det kan väl alla föräldrar göra.
            </seg>
            <seg n="8f8336a0">
              Då är min första fråga till den nuvarande ministern: Tycker du
              som din partikamrat, med tanke på att det inte pågår så mycket
              arbete på den fronten?
            </seg>
            <seg n="491d1c19">
              Jag får ofta frågor kring studiemedel, om det är tillräckligt
              högt och så vidare, och man kan debattera på vilken nivå det ska
              ligga. Men vi är på väg att få ett högskolelandskap där det inte
              längre är betygen som styr var man ska studera utan det är beroende
              på vilka föräldrar man har. Såvitt jag vet väljer ingen föräldrar,
              och man väljer inte vilken tjocklek på plånboken föräldrarna ska
              ha. Det innebär att i dag spelar betygen knappt någon roll. Vi
              är på väg att få en situation i Sverige där det inte är betygen
              som bestämmer var man ska studera utan om föräldrarna kan köpa
              en lägenhet eller inte. Jag tycker att det här är helt fel.
            </seg>
            <seg n="867bb430">
              Frågan från mig till ministern är därför: Är det rimligt att
              vi har studenter och andra unga som inte kan få tag på bostäder?
              Det enda som ministern kommer med är att det har varit jobbigt
              i 20 år och Alliansen har styrt i sju år, men snart händer det
              någonting. När är snart, och vad är det som ska hända? Vad säger
              du till de studenter som ska söka bostad till hösten?
            </seg>
          </u>
          <note type="speaker" n="c7a92aa0">
            Anf. 60 Statsrådet STEFAN ATTEFALL (KD):
          </note>
          <u who="stefan_attefall_bostadsminister_w" xml:id="i-45757cdcfd8f0b19-15" n="84633819">
            <seg n="4cad0fd0">
              Herr talman! Jag vill börja med diskussionen om andrahandsuthyrning.
              Regeringens strategi är som sagt att vända på alla stenar för
              att skapa ett långsiktigt högre bostadsbyggande. Det innebär att
              vi bland annat måste nyttja befintliga bostäder på ett effektivare
              sätt. Vi vet att det finns många tomma lägenheter och många ytor
              som inte används på ett bra sätt. Därför har vi på flera olika
              sätt underlättat andrahandsuthyrningen. Ett sätt är att höja den
              skattefria gränsen för att hyra ut en del av sin privatbostad.
              Den gränsen var på 4 000 kronor när Socialdemokraterna styrde.
              Nu är den på 40 000 kronor. Det är klart att det märks för de
              studentbostadssamordnare på högskolorna som ringer runt till privatpersoner
              och frågar om de har möjlighet att hyra ut delar av sina hus till
              studenter. Svaret är i dag i högre grad ja. Man kan få fler som
              vill ställa upp på de villkoren.
            </seg>
            <seg n="cc289f4c">
              Ett annat sätt är att skapa ett bättre regelverk för att hyra
              ut exempelvis en bostadsrätt. Där hade vi ett mer radikalt förslag
              som tyvärr socialdemokrater, sverigedemokrater, miljöpartister
              och vänsterpartister röstade emot. Men en del av förslagen gick
              igenom. Vi ser att en del effekter börjar uppträda redan nu. Vi
              ska inte vara för snabba med att dra några slutsatser, men det
              som påstås, att hyrorna har gått upp för andrahandsboenden, ska
              jämföras med att vi har fått 30 procent fler lägenheter till utannonsering
              i exempelvis Helsingforss innerstad.
            </seg>
            <seg n="debd5f81">
              Vi ska följa den här utvecklingen och se vad den leder till,
              men indikationerna tyder på att vi har fått fler lägenheter som
              gör det möjligt för människor att få tag på en bostad när man
              exempelvis flyttar till Helsingfors och vill hitta någonstans
              att bo. Det kanske inte är en bostad som man tänker sig att bo
              i långsiktigt, men man får i alla fall en bostad medan man letar
              efter det mer permanenta boendet.
            </seg>
            <seg n="8c895cf9">
              När det gäller studentbostadssituationen i stort vill jag påstå
              att den självklart inte är bra. Det byggs för lite studentbostäder.
              Men lösningen på detta problem är att vi ska skapa goda förutsättningar
              att bygga billiga ungdoms- och studentbostäder, inte att krångla
              till regelverken och sedan kasta in skattebetalarnas pengar för
              att sedan krångla till regelverken ytterligare och kasta in skattebetalarnas
              pengar för att kompensera ytterligare. Det är den politiken som
              har förts tidigare. Vi försöker vända på den kuttingen.
            </seg>
            <seg n="515e144c">
              Jag vill också kraftigt dementera Adnan Dibranis påståenden om
              vad Mats Odell har sagt. Jag vet att de uppgifterna är felaktiga.
              De har dementerats, men vill man inte läsa fakta och i stället
              rycker citat från olika sammanhang och sociala medier och gör
              dem till sina egna kan man sprida en massa villfarelser. De kan
              dock dementeras, och därför kan vi hädanefter slippa höra Adnan
              Dibrani och andra göra den typen av påståenden.
            </seg>
            <seg n="c80fb1e7">
              Vi jobbar alltså på att skapa goda förutsättningar. Det gjordes
              också under förra mandatperioden. Man införde möjligheten för
              universitet och högskolor att garantera studentbostadsbyggande
              så att man fick en ökad möjlighet att bygga sådana. Det har framför
              allt lett till att man exempelvis i Lund har kunnat bygga fler
              studentbostäder. Man har också skapat en del andra regelverk som
              underlättar. Vi går alltså vidare på det området nu och har ett
              mycket kraftigt reformarbete på gång för att underlätta byggandet
              av små bostäder.
            </seg>
            <seg n="361a6c4c">
              I sommar kommer Boverket med sitt förslag. Då hoppas jag att
              Adnan Dibrani och andra socialdemokrater, vänsterpartister, miljöpartister
              och sverigedemokrater är beredda att stödja förslagen för att
              främja ett ökat byggande av bostäder åt våra ungdomar.
            </seg>
          </u>
          <note type="speaker" n="8088b7ba">
            Anf. 61 JAN LINDHOLM (MP):
          </note>
          <u who="jan_lindholm_5dfec4_w" xml:id="i-377fbe26c7d1e847-0" n="4ebb8ee5">
            <seg n="c3c78e5f">
              Herr talman! Jag tycker att ministerns sätt att argumentera är
              lite beklämmande. I stället för att svara på frågorna ägnar han
              sig åt att påstå att oppositionen skulle vilja krångla till det
              och göra det besvärligt. Vi har inte lagt fram några sådana förslag.
            </seg>
            <seg n="b78adfc9">
              Ungefär hälften av de bostäder som vi har i dag ungefär hälften
              av det som folk kan ha som tak över huvudet är bostäder som inte
              hade funnits om vi hade haft den politik som bostadsministern
              argumenterar för. Hade vi haft den politiken sedan andra världskriget
              hade de bostäderna inte byggts. Man säger att det som har varit
              förut inte fungerar. Det enda vi vet med säkerhet är att det fungerade
              med folkhemsprogrammet och med miljonprogrammet. Det är exempel
              på hur man faktiskt har lyckats bygga. Sedan kan man tycka att
              de kanske inte var bra, och man kan tycka att vi kanske inte ska
              göra det på det sättet i dag, men att påstå att den bostadspolitik
              som har drivits förut inte skulle ha fungerat när det gäller att
              producera bostäder är i sak helt fel. Det är så som vi faktiskt
              sedan andra världskriget har lyckats bygga mycket bostäder i Sverige
              och lyckats bygga så att folk kan bo drägligt, till skillnad från
              hur det var tidigare. Jag tycker att det är viktigt att man håller
              sig till sanningen när man argumenterar.
            </seg>
            <seg n="00a69a4a">
              Frågor som vi måste ta ställning till är huruvida de människor
              som kommer ut på arbetsmarknaden eller ska in på en utbildning,
              sådana som ska flytta hemifrån, ska bo inneboende hos någon, bo
              i andrahandslägenhet eller få ett anständigt eget boende. Vill
              regeringen det eller inte? Jag hoppas att regeringen vill det,
              för det vill vi i oppositionen.
            </seg>
            <seg n="c4f661bf">
              De människor som faktiskt är nyckelpersoner i samhället, de som
              får samhället att fungera, de som fixar vatten och avlopp, de
              som tar bort snö från gatorna, de som klipper gräsmattan på sommaren,
              de som kör buss, varutransporter och taxi, de som lagar maten
              och diskar på restaurangerna, de som får samhället att fungera
              ska de kunna bo i vårt samhälle eller inte?
            </seg>
            <seg n="a1171c31">
              Det är centrala och viktiga frågor som vi måste ha svar på, och
              sedan måste politiken formas efter det. Jag undrar därför hur
              regeringen ser på det. Är bostadsmarknaden bara till för dem som
              kan köpa bostad åt sina barn? Är den bara till för dem som har
              råd att betala de höga hyrorna? Eller har man några idéer om hur
              man ska komma vidare?
            </seg>
            <seg n="588fbe31">
              Visst, ministern kan räkna upp åtgärd efter åtgärd som regeringen
              vidtagit. Det är bra att regeringen försökt, men man borde från
              regeringens sida vara lite mer ödmjuk och säga att det inte gick
              bra. Det är nämligen verkligheten. Det har inte gått bra under
              dessa snart sju år. Tvärtom har byggandet blivit både dyrare och
              krångligare, och det tar längre tid. Alla de saker som ni försökt
              åtgärda har bara blivit sämre och sämre.
            </seg>
            <seg n="641eaa71">
              Bostadsköerna har blivit längre. Allt fler saknar bostad. Så
              ser det ut. Om vi inte kan utgå från hur det faktiskt ser ut,
              om vi inte heller kan utgå från en verklig historieskrivning,
              ja, då är det svårt att komma vidare. Jag försökte vara konstruktiv
              i mitt första inlägg. Jag kom med ett antal exempel på motkrafter
              som regeringen inte analyserat. Det finns starka intressen för
              att det fortsätter att vara som det är, alltså att värdestegringen
              av fastigheterna är viktigare än att det finns bostäder till människor.
            </seg>
            <seg n="73975d8c">
              Jag nämnde bankerna som exempel. Jag nämnde konflikten för en
              kommunal lokal politiker, att det är jättesvårt att släppa fram
              ett byggande om det innebär att man tappar väljare för att villaägarna
              och bostadsrättsinnehavarna kanske förlorar 1015 procent av fastighetsvärdet.
              Jag nämnde ytterligare några exempel. Det finns många.
            </seg>
            <seg n="cf719bbe">
              Om vi ska komma framåt måste vi diskutera sakfrågorna och inte
              hålla på med pajkastning.
            </seg>
          </u>
          <note type="speaker" n="95e6dfd7">
            Anf. 62 ADNAN DIBRANI (S):
          </note>
          <u who="adnan_dibrani_fee178_w" xml:id="i-e51a0d9667448de3-1" n="5abdf82e">
            <seg n="f96856dd">
              Herr talman! I ett trängt läge är det enkla svaret från ministern
              att han gjort allt han kunnat och att det inte blir bättre av
              att välja en socialdemokratisk regering, för de kommer att göra
              det hela ännu värre. Alliansens prognoser för framtiden brukar
              gå käpprätt åt skogen, så jag tror inte på det siandet.
            </seg>
            <seg n="9d647792">
              Man har infört nya regler för andrahandsuthyrning. Det är ett
              konstaterande att hyrorna stiger, vilket gör att en större del
              av studiemedlet kommer att gå till att betala hyran. Många studenter
              kommer därför att tvingas antingen jobba extra vid sidan av, vilket
              tenderar att gå ut över studierna, eller än en gång gå till föräldrarna
              och hoppas på att få hjälp. Man kanske rent av inte kan flytta
              till den stad och den högskola som man hade velat gå i.
            </seg>
            <seg n="f2744647">
              Med tanke på att regeringen skär ned på antalet studieplatser,
              samtidigt som det inte byggs några bostäder, och ändrar reglerna
              så att hyrorna ökar kan jag lite konspiratoriskt säga att jag
              tycker mig se en röd tråd i regeringens agerande när det gäller
              högskolestudier. Man skulle nästan kunna säga att regeringens
              nya linje är att högskolestudier enbart är för de rika. Jag hoppas
              att det inte är dit vi är på väg.
            </seg>
            <seg n="f4e8e4c8">
              Därför ställer jag ännu en gång samma fråga. Om jag är student,
              eller vill bli student till hösten, vad ska jag göra för att hitta
              en lämplig bostad? Sedan kan statsrådet i två minuter tala om
              hur dumma sossarna och den övriga oppositionen är, att jag är
              verklighetsfrånvänd, att oppositionen inte har förstått och så
              vidare, men tala nu om vad studenterna som vill läsa till hösten
              ska göra. Ska de skylla på föräldrarna för att dessa inte kan
              köpa en bostad på den plats där de vill studera?
            </seg>
          </u>
          <note type="speaker" n="0c27cd7a">
            Anf. 63 Statsrådet STEFAN ATTEFALL (KD):
          </note>
          <u who="stefan_attefall_bostadsminister_w" xml:id="i-45757cdcfd8f0b19-16" n="84633819">
            <seg n="a3d1a4e5">
              Herr talman! Om man läser protokollet från den förra och den
              här interpellationsdebatten och påstår att jag inte har försökt
              berätta om alla de saker som regeringen håller på med, de initiativ
              vi tagit, ja, då vet jag inte om det beror på att jag är ruskigt
              otydlig eller på att det är fel på läskunnigheten. Jag har försökt
              beskriva en rad processer som är på gång. Jag har också försökt
              beskriva att det tar tid, för det är långsiktiga problem vi brottas
              med.
            </seg>
            <seg n="8d1c1e5d">
              Jag kan lägga till att jag lyssnar på, läser om och söker efter
              alla goda idéer. Alla de idéer och synpunkter som kommunala företrädare,
              byggföretag, hyresgästförening och fastighetsägarförening lyft
              fram har vi på olika sätt försökt bearbeta och ta hand om i utredningar,
              uppdrag och beredningsprocesser för att kunna komma framåt.
            </seg>
            <seg n="a4094aef">
              Ibland finns motstridiga intressen. Där ger jag gärna en eloge
              till Jan Lindholm, som pekar på några sådana. Det finns självklart
              intressen som kämpar mot varandra. Jan Lindholm sade att det skiljer
              sig åt ute i kommunerna. En del kommunpolitiker vet att det finns
              ett politiskt pris att betala om man ska bygga bostäder i kommunen.
              En del kommunpolitiker har av andra skäl kanske inte så hög svansföring
              och fart när det gäller bostadsbyggandet, medan andra är bättre
              föredömen.
            </seg>
            <seg n="623475fb">
              Jag kan läsa protokoll från exploateringsnämnden i Helsingfors
              och se vilka partier som säger nej till olika förslag. Det är
              inte så hedrande för Miljöpartiet när man läser de protokollen
              och ser hur många nej, nej, nej det blir när mark ska fram för
              byggande. Det finns konflikter. Ska vi bygga bostäder i stad blir
              det konflikter. Det blir konflikter med grannar. Det blir konflikter
              då det finns olika krav och synpunkter på hur saker och ting ska
              utformas.
            </seg>
            <seg n="e8156caf">
              Man måste våga prioritera bostadsbyggandet. Här har vi ett generellt
              problem i Sverige. Det är många som säger ja, vi ska bygga bostäder
              men inte på min bakgård. Vi behöver fler som är positiva och vill
              att städerna ska utvecklas. Ska man göra en seriös analys av problemen
              måste man gå en bra bit bakåt i tiden. Självklart måste man också
              inse att det finns finanskriser och annat som påverkar.
            </seg>
            <seg n="f3d7a91c">
              Det finns mycket som vi behöver göra, och därför har vi ett omfattande
              arbete på gång. Effekterna av det arbetet ser vi inte ännu. Det
              handlar om att ärendena ska genom beredningsprocesser, regeringsbeslut
              och riksdagsbehandlingar. Dessutom vet vi att riksdagen inte alltid
              vill gå så radikalt fram som regeringen vill i vissa avseenden.
              Vi har exemplet med andrahandsuthyrningen. Nu har det gett effekt,
              eller vi har en indikation i alla fall, genom att vi får ett ökat
              antal lägenheter för uthyrning. Samtidigt har vi en tendens till
              ökade priser på andrahandsbostäder.
            </seg>
            <seg n="271d39be">
              Hade vi fått igenom hela vårt lagförslag i kammaren skulle vi
              ha fått ett större utbud av lägenheter för andrahandsuthyrning.
              Det är klart att det hade motverkat den prisuppgång som en del
              kan utläsa. Nu ska vi i och för sig vänta ett tag innan vi drar
              några definitiva slutsatser, men tendensen är att vi får fler
              lägenheter tillgängliga för uthyrning, och vi har fått en viss
              prisuppgång. Vi hade kunnat komma längre, fått fler lägenheter,
              om vi fått igenom hela vårt förslag. Men det fanns invändningar
              mot det lagförslaget, och därför föll vissa delar av det paket
              som vi lade fram inför kammaren.
            </seg>
            <seg n="3f6c2c82">
              När det gäller studentbostäder ska man komma ihåg att problemet
              inte är att bygga bostäder. Problemet är att få vettiga hyror
              som studenterna har råd med. Vi kan göra mer genom att förenkla
              regelverket, och det jobbar vi med.
            </seg>
            <seg n="7a275290">
              Återigen: Jag hoppas på en stark uppslutning i kammaren när vi
              presenterar våra förslag på området. Får jag min vilja igenom
              kommer vi att få radikala förändringar på det här området.
            </seg>
          </u>
          <note type="speaker" n="08122744">
            Anf. 64 JAN LINDHOLM (MP):
          </note>
          <u who="jan_lindholm_5dfec4_w" xml:id="i-377fbe26c7d1e847-1" n="4ebb8ee5">
            <seg n="d78236d0">
              Herr talman! Det är bra att ministern säger att man tar emot
              alla de förslag som kommer från olika håll i samhället, att man
              försöker bearbeta dem och så vidare. Det är en bra ambition. Det
              är klart att om det kommer bra förslag från regeringen ställer
              vi upp på dem, men vi ställer inte upp på förslag som inte leder
              dit vi vill, till lägre boendekostnader och ett ökat byggande.
              Ett ökat byggande är en grundförutsättning för att alla ska få
              rimliga bostäder.
            </seg>
            <seg n="b00e3744">
              Jag skrev min interpellation eftersom jag tyckte att vi fick
              ganska tydliga signaler. Det var inte alls de signaler som ministern
              talar om, anser jag. Visst, det visar sig efter de första månaderna
              med de nya reglerna för andrahandsuthyrning att fler bostäder
              omsatts, men det finns ingenting som säger att det skulle vara
              fråga om nya bostäder. Priserna har gått upp kraftigt. Lagstiftningen
              var ju ingen överraskning. Den skulle egentligen ha trätt i kraft
              vid årsskiftet. Nu blev det en månads försening. Många var alltså
              väl medvetna om processen och hade säkerligen anpassat hyresavtalen
              med sina hyresgäster så att de så snart den nya lagen trädde i
              kraft kunde sätta en hyra som de visste inte skulle komma att
              omprövas i efterhand. Hyran kunde därmed sättas högre. Allting
              tyder på att det är det som har skett. Man har fått en snabb omsättning
              till att börja med. Det kommer att fortsätta. Jag tror inte att
              någon kunde föreställa sig att det skulle gå så här fort med prisökningarna.
              Men nu har vi sett det.
            </seg>
            <seg n="4ab418eb">
              Jag säger samma sak som ministern: Vi ska naturligtvis vänta
              och se och inte utvärdera det för mycket. Men jag är fortfarande
              lika övertygad som jag var innan om att den nya lagstiftningen,
              där man tar bort retroaktiviteten, kommer att leda till kraftiga
              hyreshöjningar. Den kommer dock inte att leda till att vi får
              fram särskilt många nya bostäder, för det är andra krafter som
              ligger bakom det.
            </seg>
          </u>
          <note type="speaker" n="b95d9466">
            Anf. 65 Statsrådet STEFAN ATTEFALL (KD):
          </note>
          <u who="stefan_attefall_bostadsminister_w" xml:id="i-45757cdcfd8f0b19-17" n="84633819">
            <seg n="2a1f3529">
              Herr talman! Jag vill repetera lite för att vara tydlig med hurdant
              regelverket nu är. En privatperson kan hyra ut exempelvis sin
              bostadsrätt och få täckning för sina driftskostnader och kapitalkostnader.
              Det är ganska rimligt, tycker de flesta människor. Man har tidigare
              i praktiken gjort så på många ställen, fast det kanske ibland
              har varit olagliga hyror. Det har i vissa fall inneburit att den
              som hyrt har gått till hyresnämnden efter ett år och sagt sig
              vilja ha tillbaka pengar, kanske en tusenlapp i månaden ett år
              tillbaka i tiden, fastän vederbörande skrivit på kontrakt och
              bott där och fått rätt. Eller så har hyresgästen levt upp till
              avtalet, fast det kanske egentligen varit högre hyror än vad lagstiftningen
              medgett.
            </seg>
            <seg n="606d71bc">
              Nu har vi skapat ett tydligare regelverk. Jag tycker fortfarande
              att det är rimligt att människor kan ta betalt för sina driftskostnader
              och kapitalkostnader. Det är också tydliga regelverk kring besittningsskydd
              och uppsägningstider. Effekten som vi nu kan se på Bostad Direkts
              hemsida är att tvåorna har fått 20 procents ökade kostnader. Treorna
              har fått en lite mindre ökning. Ettorna och fyrorna har till och
              med fått en svag prissänkning. Men samtidigt har det blivit ett
              kraftigt ökat antal boendetillfällen i alla storleksordningar.
              Det är vad Bostad Direkts hemsida, som sysslar med andrahandsuthyrning,
              visar indikativt just nu.
            </seg>
            <seg n="0b7faa74">
              Är detta någonting vi säkert kan säga är ett bestående intryck?
              Nej, det är det inte. Men man kan inte prata om att det har blivit
              en viss prisökning då tar man ofta exemplet med tvåorna, som ökat
              mest och glömma bort att också tala om alla nya boendetillfällen
              som dykt upp på hemsidorna. Det är plussidan. Sedan finns det
              en baksida. Jag hävdar fortfarande att om vi hade fått igenom
              hela vårt förslag hade det blivit ett större utbud av lägenheter,
              och det hade också motverkat prisökningstendenser. Jag tror att
              det är en ganska rimlig analys att göra om man förstår lite grann
              om hur utbud och efterfrågan fungerar.
            </seg>
          </u>
          <note n="7442d927">
            Överläggningen var härmed avslutad.
          </note>
          <note n="31e3d830">
            14 § Svar på interpellation 2012/13:359 om nedläggning av Centrum
            för finska språket och kulturen vid Mälardalens högskola
          </note>
          <note type="speaker" n="f28ac1d2">
            Anf. 66 Statsrådet ERIK ULLENHAG (FP):
          </note>
          <u who="erik_ullenhag_integrationsminister_w" xml:id="i-45757cdcfd8f0b19-18" n="4c3fe490">
            <seg n="8049ea27">
              Herr talman! Raimo Pärssinen har frågat mig om jag tänker ta
              initiativ till några åtgärder som förhindrar en försämring av
              möjligheterna att stärka och främja finska språket och kulturen.
              Vidare har han frågat mig om hur jag ser på finska språkets ställning
              i Sverige och om interpellationen ger mig någon anledning att
              agera för finska språkets sak.
            </seg>
            <seg n="ce2c7bb6">
              Det har på senare år skett en betydande ambitionshöjning i fråga
              om minoritetspolitiken och därmed i arbetet med att skydda och
              främja den finska minoriteten, kulturen och språket. I mars 2009
              beslutade regeringen om en strategi för de nationella minoriteterna
              som innebär att regeringen tar ett samlat och långsiktigt grepp
              om minoritetsfrågorna.
            </seg>
            <seg n="036e1406">
              Inte minst ansvariga myndigheters uppföljning av minoritetspolitiken
              visar att arbetet går i klart positiv riktning. Av Sametingets
              och Länsstyrelsen i Helsingforss läns årliga rapport framgår att
              arbetet för de nationella minoriteternas rättigheter utvecklats
              positivt inom flera områden. Det gäller bland annat inom förvaltningsområdet
              för finska språket. Med utgångspunkt i strategin sker många insatser
              på nationell och lokal nivå i syfte att stärka finska språket
              och kulturen. Dessutom har den finska gruppens möjligheter till
              inflytande ökat genom en särskild bestämmelse i lagen (2009:724)
              om nationella minoriteter och minoritetsspråk.
            </seg>
            <seg n="ca1bcaf7">
              Jag vill betona att den finska minoriteten och kulturen och det
              finska språket har fått en förstärkt ställning i ett stort antal
              kommuner. Förvaltningsområdet för finska har ökat från 5 till
              48 kommuner. Det betyder att ett mycket stort antal sverigefinnar
              i dag har fått ett utökat skydd för sitt språk och sin kultur
              på hemmaplan, i den egna kommunen. Det finns också möjlighet att
              söka medel för revitaliseringsinsatser för finska språket från
              Institutet för språk och folkminnen. Därtill sker redan från och
              med 2013 en permanent satsning på ämneslärarutbildning i finska
              och meänkieli med 2,5 miljoner kronor per år.
            </seg>
            <seg n="abd5bba3">
              Jag vill också peka på att budgeten för minoritetspolitiken har
              ökat de senaste åren. För 2012 tillfördes anslaget för åtgärder
              för nationella minoriteter 16 miljoner kronor, och för 2013 tillfördes
              ytterligare 11 miljoner kronor.
            </seg>
            <seg n="2e8e3c0a">
              Genomförandet av strategin kommer att fortsätta under 2013. I
              det ingår att hantera de brister som identifierats under de första
              åren av reformen i syfte att säkerställa genomförandet av strategin
              och efterlevnaden av Europarådets minoritetskonventioner för att
              tillgodose den finska minoritetens språkliga och kulturella rättigheter.
            </seg>
            <seg n="773fa6fe">
              Slutligen vill jag betona att det är varje universitet och högskola
              som bestämmer över sin interna organisation med utgångspunkt i
              att verksamheten bedrivs med hög kvalitet och att de tillgängliga
              resurserna används effektivt. I fråga om Mälardalens högskola
              bidrog regeringen 2002 med 3 miljoner kronor engångsvis. Intresset
              bland studenterna har sedan starten varit lågt, och verksamheten
              har varken kunnat bära sina kostnader eller kunnat erhålla externa
              forskningsmedel sedan 2006. Inget formellt beslut är dock, såvitt
              jag vet, fattat än vad gäller den föreslagna nedläggningen av
              Finskt språk- och kulturcentrum.
            </seg>
            <seg n="64e58263">
              Jag ser fram emot en intressant interpellationsdebatt.
            </seg>
          </u>
          <note type="speaker" n="48acfbb7">
            Anf. 67 RAIMO PÄRSSINEN (S):
          </note>
          <u who="raimo_parssinen_f21696_w" xml:id="i-b200bca145d1aa61-0" n="07c83a67">
            <seg n="52c95bf5">
              Herr talman! Jag tackar statsrådet för svaret. Det här är, vill
              jag påstå, en ganska stor fråga i Sverige. Jag ställde naturligtvis
              interpellationen därför att jag hade möjlighet till det som riksdagsledamot,
              men jag är även ordförande i svensk-finska föreningen här i riksdagen.
              Det är en samling glada människor som vill främja finska språket
              och kulturen i Sverige. Samtidigt följer vi det svenska språkets
              ställning i Finland. Jag tycker att det är oerhört viktigt att
              de här olika språken frodas båda två. Vi har en lång gemensam
              historia bakom oss i våra länder. Därför blev jag lite bestört,
              måste jag säga, när jag fick reda på att det finns planer på att
              lägga ned Centrum för finska språket och kulturen vid Mälardalens
              högskola. Jag är glad att se att jag har många kamrater från föreningen
              här som vill delta i interpellationsdebatten.
            </seg>
            <seg n="fb0dadd7">
              Jag är också glad för det regeringen har gjort. Den har tagit
              steg framåt i en positiv anda. Förvaltningsområdena växer i antal.
              Vi vet att det är lite om jag uttrycker mig slarvigt knöligt på
              vissa håll och kanter. Samtidigt finns det lysande exempel. Vi
              var och besökte Eskilstuna kommun, som har gjort stora framsteg
              och visat framfötterna i de här frågorna.
            </seg>
            <seg n="7f694af1">
              Men nu kommer vi till någonting som är väldigt allvarligt. Om
              man ska främja ett språk måste det finnas någon typ av institution
              som är bärare av språket. Detta är en institution som har mycket
              kunskap i sig och som kan vidareutveckla och vidarebefordra det
              finska språket. Detta gör att många människor får möjlighet att
              studera språket och att många människor kanske får möjlighet att
              jobba med den stora grupp sverigefinnar som finns här. Det är
              strax över 700 000 människor som har en direkt koppling via släkten
              till Finland.
            </seg>
            <seg n="29958617">
              Därför blir jag, statsrådet, lite fundersam när jag läser den
              sista delen av interpellationssvaret. Vi är helt överens om att
              minoritetspolitiken är viktig. Jag tror att den kommer att bli
              allt viktigare. Det handlar om identitet och mångfald. Det handlar
              om att Sverige blir rikare ju fler språk vi använder oss av här.
            </seg>
            <seg n="0b3e979a">
              Det är många i den här gruppen som är knutna till Finland. Statsrådet
              skriver att det är upp till universitetet eller högskolan att
              avgöra om denna viktiga institution för finska språket ska försvinna.
              Jag tror att frågan är bredare än så. Det krävs en nationell syn
              på det hela och att den också läggs in i strategin för minoritetspolitiken.
              Det finns kritik från Europarådet. Det tänkte jag återkomma till
              i mitt andra inlägg här.
            </seg>
            <seg n="da7730bf">
              Jag är inte ute efter konflikt, statsrådet. Jag är ute efter
              att först och främst säkerställa att statsrådet själv visar intresse
              för och tar ställning i dessa frågor. Vi kan då meddela alla i
              riksdagens kammare och från vår förening att det finns en god
              vilja hos regeringen att säkerställa att vi kan ha en god utbildning
              när det gäller finska språket. Det är också en viktig kulturbärare
              så att vi kan fortsätta och kanske förbättra rekrytering av personal
              inom äldreomsorg där många sverigefinnar finns eller varför inte
              inom förskolan.
            </seg>
          </u>
          <note type="speaker" n="0e9433bd">
            Anf. 68 ROGER HADDAD (FP):
          </note>
          <u who="roger_haddad_77cca1_w" xml:id="i-51ebf7229101c3b0-2" n="c29b2832">
            <seg n="a9a5d299">
              Herr talman! Tack, Raimo Pärssinen, för att du lyfter upp den
              här interpellationen i kammaren. Vi som kommer från Mälardalen
              och följer den här frågan lokalt, i mitt fall i Västerås kommun,
              tycker att det är en mycket viktig fråga.
            </seg>
            <seg n="9284b891">
              Man kan titta på vad som har hänt när det gäller lagen om minoritetspolitik,
              de finska förvaltningsområdenas ökningstakt och inte minst att
              det finska civila samhället har engagerat sig starkt i till exempel
              det här ärendet. Det är Finska-PRO, Finska Föreningen, förskollärare
              och väldigt många som följer ärendet och är angelägna om att verksamheten
              på något sätt ska få överleva.
            </seg>
            <seg n="a3415d0f">
              När vi har den här typen av diskussioner i utbildningsutskottet
              och ställer frågor till ansvarig statssekreterare på högskolesidan
              när det gäller finska språket generellt sett tror jag inte att
              han hittar på. Det handlar om att söktrycket och intresset för
              den finska språkutbildningen tyvärr är alldeles för svagt. Det
              är inte någonting som man kan beställa fram. Det är ett hinder
              i frågan.
            </seg>
            <seg n="d4e24a0d">
              Trots det har jag fått svar från statssekreterare att regeringen
              ändå vill satsa på vissa orter när det gäller tillgången till
              finska språket. Där har man inte räknat upp centrumet vid Mälardalens
              högskola.
            </seg>
            <seg n="e722c756">
              Jag vill också tacka Erik Ullenhag för svaret. Det visar ändå
              vad Folkpartiet och regeringen gör på det minoritetspolitiska
              området.
            </seg>
            <seg n="6f9811c4">
              Vi hade tidigare i dag en debatt om hur mycket vi som riksdagsledamöter
              ska gå in i enskilda institutioner och utbildningar. Det blir
              svårt att vara konsekvent om vi i den ena debatten är för en generell
              politik och i den andra debatten ska gå in och peta i enskilda
              utbildningar.
            </seg>
            <seg n="eb0f5152">
              Jag vill ändå visa mitt stöd när Raimo Pärssinen lyfter upp den
              här frågan. Jag hoppas, och det har jag också framfört lokalt,
              att lärosätet självt ska inse att vi som bor i Mälardalen och
              befinner oss i Eskilstuna och Västerås med många personer som
              har anknytning till Finland ska kunna ha kvar den viktiga verksamheten.
            </seg>
            <seg n="d6cecc54">
              Eftersom vi har varit i kontakt med många berörda vet jag att
              det pågår en debatt inom akademin om kvaliteten, söktrycket, kompetensförsörjningen
              samt kopplingen och närheten till Helsingforss universitet. I
              den debatten måste de inom akademin och inte minst rektorn för
              Mälardalens högskola så småningom på något sätt landa. Det är
              därför vi inte har fått något besked än, som Erik Ullenhag säger.
            </seg>
            <seg n="04cfef95">
              Det är många som väntar. Hur ska ärendet landa? Alla drömmer
              om mer pengar. Jag vet inte om det över huvud taget är möjligt
              att satsa mer pengar på ett område som på andra orter har visat
              att det inte lockar studenter.
            </seg>
            <seg n="c289f221">
              Det minoritetspolitiska arbetet, inte minst konkretiserat i finskt
              förvaltningsområde, förpliktar naturligtvis samhället, staten
              och kommunen på olika sätt att försöka tillhandahålla dessa utbildningar.
            </seg>
            <seg n="f8f7ab2c">
              Herr talman! Grunden måste vara att det är kvaliteten och söktrycket
              till utbildningen som ytterst avgör var dessa utbildningar ska
              bedrivas. Vi fortsätter också att följa ärendet från vårt håll.
            </seg>
          </u>
          <note type="speaker" n="941f483a">
            Anf. 69 STAFFAN ANGER (M):
          </note>
          <u who="staffan_anger_862c91_w" xml:id="i-3d309ed7334cfd6f-0" n="c32c2837">
            <seg n="a8b18336">
              Herr talman! Jag vill först tacka för svaret från ministern.
              Det är ett positivt svar, och det andas optimism. Jag tror att
              regeringen är ganska överens om att vi måste satsa på minoriteterna.
            </seg>
            <seg n="a48017e3">
              Jag har haft förmånen att få jobba i ett finskt företag de senaste
              20 åren. Metallverken köptes av Outokumpu och har huvuddelen av
              verksamheten i Finland. Jag har lärt mig att se hur mycket vi
              har gemensamt industriellt och kulturellt. Det gäller inte minst
              att vi är arbetsamma och hur mycket vi skulle kunna göra genom
              att ytterligare arbeta ihop.
            </seg>
            <seg n="3fda4511">
              Jag har också haft förmånen att som vd i ett bolag i Västerås
              jag bor i Västerås och även till mitt företag i Finspång rekrytera
              finländare som både ingenjörer och arbetare som har gjort utomordentliga
              insatser just i detta område. Jag talar då om Västerås, Eskilstuna
              och Västmanland.
            </seg>
            <seg n="f5eca429">
              Jag är väldigt glad att vi där har ett väl fungerande förvaltningsområde.
              Jag kan också konstatera när jag har besökt Hans Ekström i Eskilstuna
              att det är utomordentligt välskött och bra. Vi bygger det rätt.
            </seg>
            <seg n="bec3d43a">
              Dessa människor kom till Sverige, och en del för ganska länge
              sedan. De har sina rötter i Sverige och är halvsvenskar. Men de
              behöver också stöd och hjälp för att kunna verka här i framtiden.
              Att de kan ha språket kvar tror vi är otroligt viktigt.
            </seg>
            <seg n="5580a017">
              Jag vill också poängtera att Mälardalens högskola är en institution
              som jag själv har varit med och byggt upp, och jag har suttit
              i styrelsen. Den fungerar väl när det gäller att arbeta med de
              finska frågorna.
            </seg>
            <seg n="5cfc1830">
              Det är en högskola, och det känner också Roger Haddad till, som
              bygger på industriell verksamhet. Det finns ett mycket väl fungerande
              samarbete med näringslivet där många finländare har sin utkomst.
              Det handlar om ABB, Bombardier, Westinghouse och så vidare.
            </seg>
            <seg n="9e9af4fc">
              Herr talman! Jag är övertygad om att om vi kan arbeta ihop i
              den här frågan kan vi verkligen utveckla en bra bas för minoriteterna
              i Sverige och för det finska språket.
            </seg>
          </u>
          <note type="speaker" n="24a44749">
            Anf. 70 SVEN-ERIK BUCHT (S):
          </note>
          <note n="d321186c">
            Herr talman! Se on tärkeä kysymys, jonka Raimo Pärssinen nosti
            esiin valtiopäivillä.
          </note>
          <u who="sven-erik_bucht_c38412" xml:id="i-2d12e873c23e56fc-0" n="fa7b6659">
            <seg n="6f070730">
              Ursäkta, herr talman, att jag inledde på finska. Jag sade att
              det är en viktig fråga som Raimo Pärssinen lyfter i vår riksdag.
            </seg>
            <seg n="cc13044c">
              Finländarna är vår största minoritet. Det är nära en halv miljon
              som är finländare eller som har finskt ursprung. Nedläggningen
              av den finska verksamheten vid Mälardalens högskola är ett reellt
              hot mot finska språkets ställning i Sverige.
            </seg>
            <seg n="71a26298">
              Statsrådet talar väldigt mycket i sitt svar om förvaltningsområden
              och ganska lite om själva frågan. Det är givetvis bra att man
              har utökat antalet förvaltningsområden och att man också har anslagit
              mer medel. Det är väldigt bra. Men det är också viktigt, statsrådet,
              att vi inte ger en alltför ljus och glättad bild av hur det hanteras
              i förvaltningsområdena.
            </seg>
            <seg n="53304652">
              Jag bor själv i ett förvaltningsområde, Haparanda. Jag vet hur
              verkligheten ser ut. Det är väldigt begränsade medel som anslås
              från nationell nivå. I vår kommun har vi merkostnader på närmare
              10 miljoner. Det är service som finländarna i allra högsta grad
              är berättigade till. Men de nationella anslagen är väldigt lite.
              Det är drygt 1 miljon.
            </seg>
            <seg n="2f6a3c8f">
              När man talar om frågan i interpellationen räcker det inte att
              tala om förvaltningsområdena. Det handlar om mycket mer. Där är
              Centrum för finska språket och kulturen vid Mälardalens högskola
              en viktig resurs för finska minoriteter. Det är också en viktig
              resurs för vårt land.
            </seg>
            <seg n="074b6f2b">
              Kunskapen i den finska minoriteten ser väldigt olika ut. Det
              finns de som har svaga språkkunskaper. Men det finns också de
              som har mycket starka och goda kunskaper i finska språket.
            </seg>
            <seg n="1ec32bd0">
              Vi ska inte kasta bort den resursen. Vi ska i stället använda,
              förstärka och sprida den. Det handlar om personliga och kulturella
              skäl i kontakt med släkt, vänner och bekanta för att förstärka
              sin identitet. Men det handlar även om möjligheterna i yrkeslivet
              inom exempelvis handel och vård. Särskilt i en del av de geografiska
              områdena i vårt land blir det väldigt tydligt.
            </seg>
            <seg n="791efd60">
              Kunskapen i finska språket kan egentligen många gånger vara en
              förutsättning för att man ska vara anställbar över huvud taget.
              Tillgång till utbildning på alla nivåer säkerställer kompetens
              hos arbetskraft som har finska språket. Det handlar om rätt utbildad
              arbetskraft även till andra näringar. Vi har 2,7 miljoner finska
              turister som besöker Sverige. Det är en viktig kundgrupp som behöver
              service. Ungefär lika många kommer från Danmark och Norge, men
              de förstår i regel svenska, och de är ingen minoritet. Utgångspunkterna
              för åtgärder är därför lite olika.
            </seg>
            <seg n="56bc8365">
              Herr talman! Kunskap i finska språket ökar alltså även anställbarheten
              i andra yrken. Det är viktigt med tillgång till utbildning i finska
              språket på många olika områden i yrkeslivet. En viktig resurs
              i detta är Centrum för finska språket och kulturen vid Mälardalens
              högskola.
            </seg>
          </u>
          <note type="speaker" n="a2871b82">
            Anf. 71 BJÖRN VON SYDOW (S):
          </note>
          <u who="bjorn_von_sydow_063e47_w" xml:id="i-d791d5cec0849b5a-0" n="f70f9a18">
            <seg n="144c280d">
              Herr talman och herr statsråd! Språkfrågor är inte endast en
              angelägenhet för den enskilda människan. Det är inte bara en fråga
              om mänskliga rättigheter för individen, utan det finns också samhälleliga
              perspektiv.
            </seg>
            <seg n="83d3c8e2">
              Det är motivet till att Kulturfonden för Sverige och Finland
              har tagit initiativet till projektet Finska nu. Det handlar om
              att öka intresset för det finska språket och den finska kulturen
              i Sverige och öka kunskapen om barns tvåspråkighet. Syftet är
              att utveckla samhörigheten och kontakterna mellan våra två länder
              och främja ett riktigt flerspråkigt Sverige. Finska nu vänder
              sig till personer som har en finsk bakgrund men som inte nödvändigtvis
              har finska som aktivt språk eller som kanske inte ens en gång
              kan finska. För denna grupp vill vi i projektet skapa samtal om
              hur familjer med finsk bakgrund kan utnyttja minoritetsspråkslagen.
            </seg>
            <seg n="d006e188">
              Vi tror att förskolan är en viktig plattform. Barn och föräldrar
              kan ses som en samverkande helhet tillsammans med förskolepersonalen.
              Barn kan få övningar i språk och sånger och föräldrarna en möjlighet
              att ta upp sina rötter. Pedagogerna får en ökad kunskap om finskans
              särställning och kompetens om hur man kan stimulera barn att lära
              sig flera språk. Det är fantastiskt att se vad som kan ske för
              de små barnen med flerspråkighet!
            </seg>
            <seg n="2d503844">
              Även om alla språk har ett lika stort värde är ett av syftena
              med Finska nu att för vår befolkning lyfta fram det finska språkets
              särställning i Sverige. Jag tar upp detta därför att konklusionen
              i interpellationen är frågan om Centrum för finska språket och
              kulturen. Jag gör det därför att det finns en motsvarighet i Finland
              som heter Svenska nu. Där har Finlands förre statsminister Paavo
              Lipponen axlat ordförandeskapet. Detta projekt har ett liknande
              syfte att skapa en möjlig förståelse för att återuppväcka svenska
              rötter hos föräldrar och barn i Finland som i huvudsak är finskspråkiga.
            </seg>
            <seg n="041843a5">
              Jag vill fästa statsrådets uppmärksamhet vid att om man ser en
              nedläggning av en högskoleinstitution i Sverige för finska språket
              och låter den ske måste man tänka på vad vi inte skulle vilja
              se hända i Finland. Jag tror att de två projekt som Kulturfonden
              driver kan betyda en sorts nyrekrytering av intresset för de två
              språken som spelar en stor roll för det som är framtiden både
              för Sverige och Finland som nationer och för de människor som
              bor där.
            </seg>
            <seg n="9f8a4d70">
              Jag vill fästa statsrådets uppmärksamhet vid att det nu är viktigt
              att se att denna sak inte skadas av att statsmakterna förbisåg
              saker. Sveriges regering och Finlands regering har markerat sitt
              intresse för de två projekten Finska nu och Svenska nu genom anslag
              som vi hoppas ska kunna förvaltas på ett fint sätt. Jag är ansvarig
              för den svenska delen.
            </seg>
          </u>
          <note type="speaker" n="a686e794">
            Anf. 72 HANS EKSTRÖM (S):
          </note>
          <u who="hans_ekstrom_04a9eb_w" xml:id="i-d2922eb2ece45285-3" n="dce7593b">
            <seg n="07ed698b">
              Herr talman! När jag talar om finskans vikt och särställning
              i Sverige möts jag ibland av denna bild: Ja, det kommer ju människor
              från alla möjliga håll, och olika nya minoriteter uppkommer.
            </seg>
            <seg n="2d7218ee">
              Jag tycker tyvärr att få svenskar har bilden av finskans särställning
              klar för sig i den väv som är Sverige. När Sverige föddes på 1200-talet,
              när Birger jarl grundade Helsingfors och när nationalstaten byggdes
              var Åbo en del av det hela. Finskan var talat språk i Sverige.
              När den moderna finskan konstruerades på 1800-talet och fick en
              officiell ställning i Finland det var minsann efter kamp var arkitekten
              bakom detta Johan Vilhelm Snellman. Han var född på Södermalm
              i Helsingfors. I Katarina kyrka står fortfarande på finska och
              svenska: Till minne av de tusende finnar här jordade.
            </seg>
            <seg n="27e860f9">
              En av Sveriges största statsministrar, en nederlagets hjälte,
              är Arvid Horn. Han var född i Finland. Finlands förste statsminister
              Gustaf Mauritz Armfeldt var Gustav III:s gunstling. I mitt sammanträdesrum
              i konstitutionsutskottet sitter en plakett till minne av en man
              med efternamnet Mannerheim. Hans efternamn är tämligen bekant
              i Finland. När svenskar talar om hur det var när Sverige förlorade
              Finland spänner Matti Klinge, en mycket stor finsk historiker,
              ögonen i svenskarna och säger: när riket delades.
            </seg>
            <seg n="74ae81fd">
              1772 års svenska författning gällde i Finland till 1918. När
              man ser Alexander II:s staty på Senatstorget i Helsingfors kan
              man se att det står Lex. Varför då? Jo, den svenska lagen var
              skyddet mot det ryska förtrycket.
            </seg>
            <seg n="cc380a5d">
              Vad som är svenskt och finskt historiskt är ihopvävt. Låt nu
              inte kortsiktiga intressen i organisationer slå sönder institutioner
              som är nödvändiga för att de nationella minoriteterna ska ha det
              skydd som vi efter revideringar i grundlagen har sagt att de ska
              ha! Jag tycker att Sverige har anledning att skämmas för vår hantering
              av det finska språket i Sverige sedan 1809, under hela den finska
              invandringsperioden och framåt.
            </seg>
            <seg n="5f6b5806">
              När vi nu har inlett en resa och jag tycker att regeringen i
              mycket har gjort ett bra jobb där finns det ändå en stor brist.
              Detta är en nationell minoritet, där vi talar om en befolkningsgrupp
              på kanske 700 000 personer som har finskspråkiga rötter. Alla
              har inte finskan som levande språk; en del talar bara lite kyökkisuoema.
              Då kanske man måste fundera över att det behövs institutioner
              som bär den nationella minoritetens kultur. Då kan man inte tillåta
              enskilda högskolor, teatrar eller museer att agera hur som helst.
              Det krävs ett nationellt uppdrag till vissa institutioner att
              bära den nationella minoritetens särställning. Det gäller inte
              bara den finska minoriteten. Vi är båda intresserade av romska
              frågor, och vi har sett samma problem i den dimensionen.
            </seg>
            <seg n="c50efcfc">
              När det gäller den finska gruppen är det väldigt tydligt att
              det av historiska skäl saknas institutioner i Sverige. Låt oss
              inte lägga ned de få som finns.
            </seg>
          </u>
          <note type="speaker" n="b062a0fe">
            Anf. 73 Statsrådet ERIK ULLENHAG (FP):
          </note>
          <u who="erik_ullenhag_integrationsminister_w" xml:id="i-45757cdcfd8f0b19-19" n="4c3fe490">
            <seg n="f60386c2">
              Herr talman! Tack för många intressanta inlägg! Jag tänkte koncentrera
              mig i sak på frågan om Mälardalens högskola. Där är det så, och
              det kommer att fortsätta att vara så under den här regeringens
              tid, att de avgörande besluten om utbildning ska fattas på högskolor
              och universitet. Sedan kan man från statens sida ge särskilda
              uppdrag. Vi har det när det gäller ämneslärarutbildningen i meänkieli
              och finska vid Helsingforss universitet. Jag har inte noterat
              att någon i oppositionen heller har några förslag på att ge särskilda
              uppdrag eller särskilda medel just till denna högskola. Det är
              det som i så fall skulle krävas.
            </seg>
            <seg n="109748f4">
              Inget beslut är fattat, men jag vill understryka att det är upp
              till de enskilda högskolorna och universiteten att fatta beslut.
              Just nu finns som sagt inget beslut fattat i sakfrågan.
            </seg>
            <seg n="ab5530bd">
              Jag skulle vilja bredda frågan lite, och det gör flera av riksdagsledamöterna
              här på ett alldeles lysande sätt. Den beskrivning som Hans Ekström
              gör av Finlands, sverigefinnarnas och finländarnas betydelse historiskt
              för Sverige och vice versa är alldeles riktig. Vi har ibland en
              bild av att finnar i Sverige kom med Viking Line-båtarna på 60-talet.
              Det är snarare så att de första människor från Finland som bosatte
              sig i det som då inte ens var Sverige kom med vikingabåtar på
              800- eller 900-talet. Den typen av utbyte över Östersjön har vi
              haft under mycket lång tid.
            </seg>
            <seg n="58e7d263">
              Jag delar Hans Ekströms uppfattning att vi har anledning att
              skämmas över en historia med en försvenskningsprocess som skapat
              en verklighet där många av de hundratusentals människor som bor
              i vårt land och har kopplingar över Östersjön, en hel generation,
              skäms lite grann för att tala finska. Det är det vi behöver en
              revitaliseringsprocess för. Vi har föräldrar och far- och morföräldrar
              till barn i Sverige som växte upp i en situation, och det ganska
              nyligen, där det inte var okej att tala det finska språket. Det
              är bakgrunden till minoritetspolitiken.
            </seg>
            <seg n="62740cff">
              Där ska man hålla isär två saker. Det ena är minoritetspolitikens
              idé om att detta handlar om mänskliga rättigheter. Du har en grundläggande
              rättighet att utöva ditt språk och din kultur. Vi har en anledning
              att göra upp med en historia av försvenskning från majoritetssamhällets
              sida. Det är kärnan i minoritetspolitiken. Där har vi under senare
              år gjort rätt stora satsningar från regeringens sida. Vi har förstärkt
              dem i den här budgeten och i förra årets budget, och det ger effekt.
              Raimo och andra här har följt frågan i många år. När minoritetspolitiken
              sjösattes hade vi en diskussion om idén med förvaltningsområden
              var så bra. Borde man inte ha samma regelverk över hela Sverige?
              Regeringens tanke då var, och jag tror att den var riktig, att
              förvaltningsområdenas styrka är att vi hamnar i ett läge där det
              finns ett lokalt politiskt ägarskap över frågan. Det gör att det
              blir mer fart lokalt än ifall regeringen pekar med hela handen
              när det fattas politiska beslut.
            </seg>
            <seg n="6e962a73">
              Den andra delen när vi talar om Finland handlar om någonting
              annat. Det handlar om affärer, det handlar om framtidsmöjligheter
              och det handlar om att vi underskattar de band som finns mellan
              Sverige och Finland där en oerhörd styrka ur handels- och turistsynpunkt
              är att vi har människor som talar svenska i Finland, att vi har
              människor som talar finska i Sverige och att man har möjlighet
              att utveckla och utöka kontakterna. Ibland tittar vi lite långt
              när vi talar om internationalisering, men områden som Sverige
              och Finland runt Östersjön kan betyda oerhört mycket i en globaliserad
              värld. Där vill jag understryka det Björn von Sydow tog upp, det
              vill säga Finska nu och Svenska nu, den dubbla kopplingen och
              den dubbla förståelsen, vikten av att respektera den sverigefinska
              minoriteten i Sverige och vikten av att respektera det svenska
              språket i Finland. Den respekt för det svenska språket som visas
              i Finland har vi anledning att dra lärdomar av i Sverige.
            </seg>
            <seg n="b8e121a3">
              Jag tänker i mitt nästa inlägg peka på de utmaningar jag ser
              för minoritetspolitiken framöver.
            </seg>
          </u>
          <note type="speaker" n="73e6b1b7">
            Anf. 74 RAIMO PÄRSSINEN (S):
          </note>
          <u who="raimo_parssinen_f21696_w" xml:id="i-b200bca145d1aa61-1" n="07c83a67">
            <seg n="0f4d4c44">
              Herr talman! Jag måste säga att jag trivs i den här debatten.
              Vi har en väldigt fin ton i den, för vi har förståelse i frågan.
              Sedan gäller det för oss att jobba över partigränserna, och i
              vår förening här i riksdagen jobbar vi över partigränserna. Vi
              jobbar väldigt mycket för att vi ska kunna känna till mer, för
              sakfrågan är så viktig.
            </seg>
            <seg n="6282a343">
              När Staffan Anger och jag besökte Eskilstuna var vi på Pikku-Erkki,
              en finsk förskola. Det var jättetrevligt, jättekul. Det som slog
              mig med en sådan kraft var att de ganska unga föräldrar som lämnade
              sina små barn där inte kunde tala finska så bra. Däremot hade
              de finska föräldrar eller mor- och farföräldrar. Revitaliseringen
              kom genom att barnet och barnbarnet fick leka med finska ord.
              Man lärde sig, man var i en läroprocess. Det var jätteroligt.
              Arvet och kulturen genomsyrar hela identiteten. Det kändes jättebra
              för mig. Man vill där rekrytera ny personal som verkligen kan
              finska ordentligt.
            </seg>
            <seg n="356aa630">
              Vi ska inte glömma bort sakfrågan. Den är jätteviktig, som så
              många andra här har sagt. För mig är inte det här en fråga om
              en enskild högskola. Det är en fråga för hela nationen, för regeringen
              och riksdagen att börja bygga på arvet mellan länderna och göra
              det på ett bra sätt. Vi har tagit steg framåt, och det tycker
              vi är jättebra. Nu måste vi fortsätta. Det betyder inte att vi
              ska ta steg bakåt.
            </seg>
            <seg n="afef9aa9">
              Enligt Europarådet är utbildningen ett av de allra svagaste områdena
              i den svenska minoritetspolitiken. Man konstaterar i sin uppföljningsrapport
              att modersmålsundervisningen behöver förbättras och tillgången
              till tvåspråkig undervisning ökas om vi ska kunna uppfylla våra
              förpliktelser när det gäller undervisningen av minoriteterna.
              Man skriver vidare att samma problem på undervisningsområdet år
              efter år återstår. Trots en massiv kritik från Europarådet eller
              andra granskningsinstanser och minoritetsorganisationer har regeringen
              tyvärr hittills saknat intresse för att på allvar ta itu med minoritetsutbildningens
              problematik. Samtidigt är det här ett område som är centralt när
              det gäller att bevara språk och kultur på längre sikt.
            </seg>
            <seg n="6d8d76d2">
              Det är därför, statsrådet, som den här interpellationen är så
              viktig. Här gäller det faktiskt att peka ut en väg. I och för
              sig stakar vi ut den steg för steg, men att en sådan här institution
              skulle tillåtas falla därför att det finns ett generellt sparkrav
              på de mindre högskolorna är helt enkelt fel. Låt oss vara överens
              här i kammaren om att vi vill bevaka den här möjligheten och förstärka
              den. Vi får väl återkomma i höst när det är allmän motionstid.
              Vi kanske kan skriva en gemensam motion från föreningsmedlemmar
              just i den här saken därför att vi är övertygade om att den är
              viktig.
            </seg>
            <seg n="9ca5132d">
              Jag tycker att det är roligt att sitta här och lyssna på en historielektion.
              Jag har precis lärt mig en sak. Jag sade till Sven-Erik Bucht
              att han inte får prata främmande språk i denna kammare. Han sade:
              Ja, men jag bad om ursäkt. Det är väl bra, men samtidigt fick
              jag lära mig att fram till 1809 kunde man tala finska i Sveriges
              riksdag med hjälp av tolk.
            </seg>
          </u>
          <note type="speaker" n="8ff3a781">
            Anf. 75 ROGER HADDAD (FP):
          </note>
          <u who="roger_haddad_77cca1_w" xml:id="i-51ebf7229101c3b0-3" n="c29b2832">
            <seg n="679099a1">
              Herr talman! Jag känner mig väldigt trygg med att integrationsministern
              heter Erik Ullenhag och är väldigt engagerad i minoritetsfrågor,
              oavsett om vi pratar om romska frågor eller finska förvaltningsområden.
              Jag tycker att det är bra att vi i riksdagen lyfter upp de här
              frågorna, inte minst vi från Mälardalen, Eskilstuna och Västerås
              där det bor många med finsk anknytning. Det jag skulle vilja skicka
              med statsrådet är att regeringen bevakar frågan. Lagen om minoriteter
              och om finska förvaltningsområden tillkom 2010. Jag var med och
              införde detta själv som kommunalråd i Västerås våren 2010. Detta
              förpliktar kommuner, landsting och samhället att säkerställa tillgången
              till revitaliserande insatser inom språk, kultur, äldreomsorg,
              förskola och så vidare.
            </seg>
            <seg n="df866984">
              Basen måste vara kvalitet, som jag var inne på tidigare. Det
              som jag tycker är viktigt att regeringen bevakar, eftersom det
              inte är något beslut fattat ännu i denna fråga, är: Hur ser infrastrukturen
              ut i hela landet Umeå universitet, Helsingforss universitet, Mälardalsområdet
              och södra Sverige? Om det skulle vara så att allt ska läggas ned,
              därför att det inte finns någon efterfrågan men även om det finns
              efterfrågan från finska förvaltningsområden på biståndshandläggare,
              äldreomsorgspersonal eller förskolepersonal, måste regeringen
              titta på det här. Det är väl mitt medskick.
            </seg>
            <seg n="c6986fca">
              Men när det gäller just Mälardalens högskola tror jag att också
              lärosätet får titta på: Hur ser tillgången till lektorat ut? Hur
              ser tillgången till forskningsanknytning ut? Hur ser prissättningen
              ut?
            </seg>
            <seg n="2ba39b27">
              Är det sådana detaljer som påverkar efterfrågan eller intresset
              från närliggande kommuner när det gäller att köpa uppdrag av dem
              eller inte? Det är ju lokala frågor som också måste beaktas i
              hela den här frågan.
            </seg>
          </u>
          <note type="speaker" n="a3c855a0">
            Anf. 76 STAFFAN ANGER (M):
          </note>
          <u who="staffan_anger_862c91_w" xml:id="i-3d309ed7334cfd6f-1" n="c32c2837">
            <seg n="9f9e3164">
              Herr talman! Tack, Hans Ekström, för en fantastisk historiebeskrivning!
            </seg>
            <seg n="96eb8b48">
              Det här ämnet är icke kontroversiellt i riksdagen minoritetsskydd
              och minoritetsskydd för den finska befolkningen.
            </seg>
            <seg n="5ba31b85">
              Jag har förmånen att vara vice ordförande i Svensk-finska föreningen.
              Vi har väldigt olika uppfattningar om mycket där, men inte om
              en sak, och det är just det här med svenska språket i Finland
              och finska språket i Sverige och de 700 000 människor som har
              rötter på det här sättet och som måste fungera.
            </seg>
            <seg n="bfdacb39">
              Statsrådet nämnde också det oerhörda samarbetet industriellt
              mellan Wallenberg, Ehrnrooth och alla de här grupperna och hur
              det här utbytet också när det gäller produkter är väldigt viktigt.
            </seg>
            <seg n="d18600f3">
              Nu kan man säga så här: Jaha, det är Mälardalens högskola som
              ska besluta om det här. Nej, jag tror faktiskt inte det. Jag tror
              faktiskt att det är regeringen som ska besluta om det här.
            </seg>
            <seg n="13001984">
              Det här är en bas som jag tror är oerhört viktig för verksamheten
              i Sverige. Och det är bra att det ligger i Västerås och Eskilstuna.
              Vi har ju de här bruken runt omkring, statsrådet. Vi har Surahammar,
              Hallstahammar, Fagersta och alla de bitarna.
            </seg>
            <seg n="3e38bfbf">
              Mälardalens högskola är en mycket bra högskola när det gäller
              de tekniska frågorna och så vidare. Men det är en högskola; det
              är inget universitet. Problemet där har varit att man har skaffat
              sina egna sponsorer från näringslivet. Man har nästan enbart fått
              in sponsorer från näringslivet för den tekniska utvecklingen.
            </seg>
            <seg n="5a663a0a">
              Men det skulle vara ett naturligt centrum att ha det kvar, och
              jag tycker inte att det skulle vara ministerstyre om statsrådet
              kunde göra en stöt. Det är kanske en av få frågor där alla partier
              i riksdagen är eniga.
            </seg>
          </u>
          <note type="speaker" n="3ea7b8b9">
            Anf. 77 SVEN-ERIK BUCHT (S):
          </note>
          <u who="sven-erik_bucht_c38412" xml:id="i-aed1f6230205ea96-0" n="fa7b6659">
            <seg n="ca04c3c3">
              Herr talman! Det var en intressant historiebeskrivning som männen
              här på bänken gav oss.
            </seg>
            <seg n="99611917">
              Jag har en historiebeskrivning kring Carl von Linné när han var
              på sin Lapplandsresa 1732. Han skriver i sin dagbok när han kommer
              till den första byn i nuvarande Haparanda kommun. Han befinner
              sig i Säivis och skriver: I dag är jag i Säivis. Här är bara purfinnar.
              Jag förstår ingen. I går var jag i Sangis. Där förstod jag alla.
            </seg>
            <seg n="6cd68119">
              Det var bara 10 kilometer mellan de här två byarna. Men så skarp
              var språkgränsen på den tiden. Hela Tornedalen var helt finskspråkig.
            </seg>
            <seg n="39ea98bc">
              Det här var kanske någonting som man skämdes för i hela Sverige.
              Och man satte i gång en försvenskningsprocess i början av 1900-talet.
              Barn fick till och med aga för att de talade finska.
            </seg>
            <seg n="eed6254e">
              Selma Lagerlöf fick en uppgift att skriva en bok och beskriva
              Sveriges landskap och befolkning, Nils Holgerssons underbara resa
              . Hon lät gåsen Akka flyga över hela Sverige, men Akka fick inte
              flyga över Tornedalen, för man skämdes så mycket för det finskspråkiga
              Tornedalen.
            </seg>
            <seg n="21372d61">
              Det är klart att sådant här har satt spår. Och det är känsligt
              när en sådan här debatt kommer upp, särskilt för mig som bor och
              verkar i de här bygderna. Men jag har också sett i modernare historisk
              tid vad Finland och finsk befolkning har betytt för Sverige, inte
              minst under 60- och 70-talet när man räddade svensk industri som
              skrek efter arbetskraft.
            </seg>
            <seg n="59d76290">
              Jag såg som barn de som kom från finska Lappland. De fick två
              veckors kurs för att lära sig om det svenska samhället, och sedan
              gick de ned i industrierna.
            </seg>
            <seg n="0eb35731">
              Jag vädjar till statsrådet. Lyssna på den här debatten och vidta
              åtgärder så att vi kan behålla ett bra språk och en bra kultur!
              Den finska befolkningen är stor i Sverige.
            </seg>
          </u>
          <note type="speaker" n="ac85b173">
            Anf. 78 HANS EKSTRÖM (S):
          </note>
          <u who="hans_ekstrom_04a9eb_w" xml:id="i-d2922eb2ece45285-4" n="dce7593b">
            <seg n="d77605f5">
              Herr talman! Jag tycker att vi har haft en bra diskussion om
              den här frågan. Men det som bekymrar mig är just vad som händer
              när man släpper loss krafter i organisationer och förvaltningar
              och det blir rationaliseringskrav och så vidare och det inte finns
              tydliga saker som måste utföras.
            </seg>
            <seg n="03fcf56f">
              Jag tror att de nationella minoriteterna glöms bort av stora
              organisationer om det inte finns riktade uppdrag.
            </seg>
            <seg n="afafd7b9">
              På universitetet i Göteborg har man lagt ned finskan. På Lunds
              universitet har man lagt ned finskan. I Luleå gör man kraftiga
              neddragningar. Vi har just pratat om vad som sker på Mälardalens
              högskola.
            </seg>
            <seg n="fe16979e">
              Samtidigt behöver vi ha människor som kan finska i förvaltningsområdena.
              Pikku-Erkki behöver nu ha förskollärare som kan finska. Ska vi
              i Sverige vara beroende av ett annat land för att kunna få personal
              till vår egen befolkning? Ska människor tvingas flytta från Finland
              till Sverige för att vi ska kunna serva vår egen befolkning?
            </seg>
            <seg n="7e146c4c">
              Ska äldre personer som tappar sitt inlärda språk vara beroende
              av personal som ska flytta från Finland? Vore det inte rimligt
              om sjuksköterskestudenter kunde komplettera med en kurs i finska?
              En del kanske har finskan med sig hemifrån och behöver kanske
              bättra på den.
            </seg>
            <seg n="8565fe69">
              Är det inte rimligt att Sverige tar ett nationellt ansvar för
              det? Då tycker jag inte ens att det är ett ansvar för Utbildningsdepartementet.
              Jag tycker att det är ett ansvar för landet Sverige. Det handlar
              om våra rötter, vad vi står för och vad som står i vår grundlag.
            </seg>
          </u>
          <note type="speaker" n="7ae72347">
            Anf. 79 Statsrådet ERIK ULLENHAG (FP):
          </note>
          <u who="erik_ullenhag_integrationsminister_w" xml:id="i-45757cdcfd8f0b19-20" n="4c3fe490">
            <seg n="f278967e">
              Herr talman! Allra först ska jag säga något som har stått på
              min lapp länge det finns fördelar och nackdelar med manus. Jag
              skulle faktiskt särskilt vilja tacka Raimo Pärssinen för insatserna
              i Svensk-finska föreningen i riksdagen. Det spelar roll.
            </seg>
            <seg n="1dcaa17b">
              Det spelar roll att vi har en livaktig förening med ledamöter
              över partigränserna som faktiskt lyfter fram de här frågorna.
              Vi är flera som har beskrivit och vittnat om en historia som vi
              har mycket att lära oss av. Där gör Raimo Pärssinen mycket stora
              insatser.
            </seg>
            <seg n="b71e0bde">
              När det gäller vikten av att värna och ta ett nationellt grepp
              delar jag helt och hållet Hans Ekströms bild.
            </seg>
            <seg n="b2fa32b4">
              Jag förstår oron över den här högskolan, men låt oss ändå beskriva
              minoritetspolitikens kärna som just handlar om att ta ett nationellt
              grepp kring rätten att tala finska språket, rätten att utöva finsk
              kultur och möjligheterna att själv välja sin identitet. Detta
              är viktigt i minoritetspolitiken.
            </seg>
            <seg n="d417b5b9">
              Jag kan inte bestämma vilken identitet människor har, men jag
              vet att vi har haft en historia av försvenskning som gjort att
              människor har valt bort sin identitet. Då måste jag ge verktygen
              för att man ska kunna återta den och själv styra detta.
            </seg>
            <seg n="89d1b487">
              Jag börjar med det positiva. Jag har nämnt att allt fler förvaltningskommuner
              kommer in. Det sker rätt mycket runt om i landet. Vi är flera
              som har besökt finskspråkiga förskolor. Det är flera saker som
              har skett under senare år som har ökat intresset. Vi ser det på
              de Sverigefinska organisationerna. Vi ser det också på yngre människor
              som börjar vilja återta ett språk och en kultur och som tar plats
              i den här diskussionen, vilket är nog så viktigt för att vi ska
              klara det. Det är den positiva sidan.
            </seg>
            <seg n="28066484">
              Delar av Europarådets rapport är otroligt positiv till vad som
              har skett i Sverige, men jag antydde att jag skulle peka på vilka
              utmaningar jag nu ser.
            </seg>
            <seg n="037b1f90">
              En första utmaning handlar om det som några talare har varit
              inne på. I vissa förvaltningskommuner sker mycket bra. I andra
              uppfyller man inte riktigt den lagstiftning vi har. Får man statliga
              medel för att göra saker ska man leverera, även ifall det behövs
              tillskott kommunalt. Åtar man sig det ansvaret måste man leverera.
            </seg>
            <seg n="967eaefe">
              Där kommer vi att bli tuffare från statens sida. Nu har vi i
              hög grad haft ingången att vi vill ha allt fler kommuner som kommer
              in. Vi har beviljat alla som har sökt. Det finns några till på
              kö. Jag välkomnar verkligen det. Men har de under några års tid
              fått del av statliga medel ska de inte in i ett svart hål, utan
              det ska handla om att se till att lyfta minoriteters rättigheter.
            </seg>
            <seg n="8ca2da45">
              Sedan är det så som flera talare har varit inne på. Det är skolan
              och utbildningssystemet som är den stora utmaningen. Där har Europarådet
              alldeles rätt i den kritik som har funnits. Det är också bakgrunden
              till den satsning som jag nämnde på ämneslärarutbildning. Vi måste
              få fram ämneslärare i finska för att kunna klara både förskola
              och skola.
            </seg>
            <seg n="50d10ea4">
              Något som inte har varit uppe i diskussionen har varit det krav
              som finns på att man inom förvaltningsområdet ska ha grundläggande
              kunskaper i ett minoritetsspråk, i det här fallet finska, för
              att få minoritetsspråksundervisning i skolan. Den regleringen
              vill jag se över, delvis utifrån internationell kritik. Men det
              är också en paradox att vi har varit i en situation då det har
              funnits ett växande intresse av att ha meänkieli och finska på
              sina håll och att man då från olika rektorers sida med stöd i
              lagstiftningen har sagt att man har begränsat eftersom man har
              saknat grundläggande kunskaper. Det behöver vi se över.
            </seg>
            <seg n="717977d9">
              Andra utmaningar som jag ser gäller förskola och äldreomsorg.
              När det gäller äldreomsorg vill jag vara tydlig på en punkt: Det
              måste handla om att det är organisatorisk fråga. Med de hundratusentals
              människor som vi har i Sverige och med de människor som jobbar
              i äldreomsorgen har vi människor som kan tala finska. Det handlar
              om en vilja, ett ledarskap och organisationen totalt.
            </seg>
            <seg n="910153c2">
              När det gäller förskolan är utmaningen lite större. Där kan vi
              ha lärarbrist. Jag delar Hans Ekströms synpunkt att vi kanske
              kan vara beroende av folk utifrån. Problemet det är en helt annan
              diskussion är väl att om man jämför läraryrkets status i Sverige
              och i Finland ser man att det finns något som vi kan lära oss
              att Finland. Där är Finlands sak verkligen vår. Vi behöver göra
              hemläxan och få lite större status på läraryrket i Sverige. Får
              vi inte det får vi inte heller över lärare i det här sammanhanget.
            </seg>
          </u>
          <note type="speaker" n="bd01ca08">
            Anf. 80 RAIMO PÄRSSINEN (S):
          </note>
          <u who="raimo_parssinen_f21696_w" xml:id="i-b200bca145d1aa61-2" n="07c83a67">
            <seg n="3eb4a475">
              Herr talman! Tack, statsrådet och alla goda riksdagsledamöter
              som känner starkt för den här frågan!
            </seg>
            <seg n="33c3fe8b">
              Jag tänker på min gamla mamma, som är 88 år och finns på Persgården
              i Hofors. Hon har också stort behov av att få service och omsorg
              på finska, eftersom det svenska språket sakta glider undan. De
              diskussionerna har jag naturligtvis med kommunen, som är förvaltningsområde.
            </seg>
            <seg n="90c0aa4e">
              Jag tycker att det är positivt att statsrådet vill kunna ha lite
              påtryckningar på de förvaltningsområden som inte sköter detta
              riktigt. Det är en fråga som vi får återkomma till.
            </seg>
            <seg n="fb3071cb">
              Jag vill citera lite från en utredning som Sverigefinländarnas
              delegation har gjort tillsammans med Svenska kyrkan. Det står:
            </seg>
            <seg n="1847b084">
              Finskans ställning inom högskolevärlden är osäker och försämringar
              har skett. Undervisningen har lagts ned i Göteborg och Lund. I
              Luleå har man skurit ned på tjänsterna. Finskt språk- och kulturcentrum
              (FSK) vid Mälardalens högskola riskerar att läggas ner.
            </seg>
            <seg n="3cad1762">
              Man skriver vidare: Det är oklart hur den planerade lärarutbildningen
              ska lyckas komma i gång vid Helsingforss universitet eftersom
              den finansiering som beviljats är betydligt mindre än den som
              krävs enligt Högskoleverkets tidigare utredning.
            </seg>
            <seg n="fc51f97a">
              Det är lite alarmerande signaler.
            </seg>
            <seg n="9ff60462">
              Om vi, statsrådet och vi övriga i kammaren, kan vara överens
              om att detta är en fråga som egentligen ska hanteras av regering
              och riksdag tycker jag att vi har kommit långt. Det vore väldigt
              olyckligt om detta utmärkta centrum vid Mälardalens högskola lades
              ned så att den liksom bara försvann, utan att vi hörde något eller
              såg något. Då har vi liksom förlorat det.
            </seg>
            <seg n="68d81023">
              Är vi, statsrådet, överens i den här frågan, då bör vi baxa den
              vidare också, eftersom vi har en gemensam syn på finska språkets
              ställning i Sverige och hur den ska växa.
            </seg>
            <seg n="8276bec1">
              Tack för debatten!
            </seg>
          </u>
          <note type="speaker" n="2fb76774">
            Anf. 81 BJÖRN VON SYDOW (S):
          </note>
          <u who="bjorn_von_sydow_063e47_w" xml:id="i-d791d5cec0849b5a-1" n="f70f9a18">
            <seg n="54fc6309">
              Herr talman! Talmannen var vänlig nog att låta mig få skjuta
              på ett avrundande inlägg. Syftet var att jag ville höra statsrådet
              utveckla sin syn på den här frågan inte bara ur perspektivet mänskliga
              rättigheter utan också utifrån samhällets kollektiva synvinkel.
              Jag tycker, herr talman, att jag hört det från statsrådet, med
              referaten från Europarådet och så vidare som jag också känner
              mycket för, men här finns ändå ytterligare dimensioner. Jag tycker
              också att mina kolleger har lyft fram just detta: Det står egentligen
              något större på spel.
            </seg>
            <seg n="5fa3d290">
              Regeringarna i våra båda länder har skickat signaler om att vi
              vill ha finska i Sverige och svenska i Finland.
            </seg>
            <seg n="8a1db6e3">
              Låt mig få säga att jag tycker att det skulle vara möjligt för
              regeringen att uppmuntra högskolan och säga: Det går ju inte att
              ni inte har studenter, att ni inte får forskningsanslag ni måste
              väl, kanske tillsammans med regeringen eller Vetenskapsrådet,
              kunna göra något som lyfter institutionen ur den kanske för låga
              rekrytering som man har. Det är vad jag tycker att debatten pekar
              på.
            </seg>
            <seg n="44593885">
              Nog är det, som kollegerna säger, mycket viktigt att regeringen
              har en helhetsbild av hur mycket Sveriges universitets- och högskoleväsen
              klarar av, för att bära upp alla de åtaganden som statsrådet själv
              säger måste ske för att vi ska få finska i Sverige nu och svenska
              i Finland nu.
            </seg>
          </u>
          <note type="speaker" n="f414eec6">
            Anf. 82 Statsrådet ERIK ULLENHAG (FP):
          </note>
          <u who="erik_ullenhag_integrationsminister_w" xml:id="i-45757cdcfd8f0b19-21" n="4c3fe490">
            <seg n="3ae40f77">
              Herr talman! Man lär sig något nytt varje dag. Jag har lärt mig
              en hel del om vår egen historia, och jag lärde mig också trots
              att jag tidigare har suttit i denna kammare av en före detta talman
              att man kan skjuta på ett inlägg i interpellationsdebatter. Det
              var intressant. Jag tror att det var en nyhet även för ytterligare
              någon ledamot. Jag tackar också för att det var möjligt. Det gjorde
              att vi kunde fördjupa diskussionen lite grann.
            </seg>
            <seg n="975e118c">
              När det gäller väldigt konkreta saker får jag vara lite tråkig
              och tydlig: Det är klart att jag inte styr över hur universitet
              och högskolor fattar sina beslut. Å andra sidan kan jag, förankrat
              i Björn von Sydow, säga att jag med oro ser på ifall vi har en
              utveckling där finska språket eller studier i finska monteras
              ned inom ramen för akademin och universitet och högskolor det
              behöver jag titta närmare på. Jag pekar just på en av huvudutmaningarna
              i utbildningsväsendet när det gäller att värna finska språket
              och den finska kulturen.
            </seg>
            <seg n="b3aece29">
              Jag skulle också vilja säga, utöver det jag skissade tidigare:
              Vi har nu pratat om förvaltningsområden, det vill säga kommuner
              och landsting, som går in och tar på sig extra ansvar. En annan
              stor utmaning inom minoritetspolitiken är det vi kallar grundskyddet,
              om jag nu ska bli lite mer juridisk, det vill säga att jag när
              jag tillhör en minoritet har rätt över hela Sverige. Jag har,
              därför att jag tillhör den finska minoriteten, rättigheter även
              utanför de kommuner som har gått in som förvaltningsområde.
            </seg>
            <seg n="5be358a8">
              Det är kanske märkligt att man från regeringens sida pekar på
              detta, men jag har ändå ansvar för dessa minoritetsfrågor: Där
              har vi en väldig hemläxa att göra. Vi får vara ärliga och säga
              att trots att minoritetspolitiken har utvecklats under relativt
              många år är den rätt okänd, med de rättigheter som människor har.
              Där har vi ett gemensamt arbete att göra, och jag ser fram emot
              ett fortsatt arbete tillsammans med riksdagen.
            </seg>
            <seg n="e96cdbeb">
              Jag tror att det var Hans Ekström som sade: Ska Sverige vara
              beroende av människor från ett annat land för att klara vår utbildning?
              Självklart ska vi försöka se till att få fram duktiga människor,
              men vi ska väl också påminna om vår historia, som handlar om att
              vi har varit och är oerhört beroende av människor som har flytt
              eller invandrat från Finland i olika generationer. Vi hade inte
              klarat svensk industri utan detta. Vi hade under en period 100
              personer om dagen som kom till Sverige och byggde upp vår välfärd.
              Vi ska vara väldigt tacksamma för deras insatser.
            </seg>
            <seg n="fc8722c6">
              Tack för en bra debatt!
            </seg>
          </u>
          <note n="7442d927">
            Överläggningen var härmed avslutad.
          </note>
          <note n="1cbace22">
            15 § Svar på interpellation 2012/13:380 om svensk-norskt samarbete
            för dubbelspår mellan Öxnered och Kornsjö
          </note>
          <note type="speaker" n="803847a7">
            Anf. 83 Statsrådet CATHARINA ELMSÄTER-SVÄRD (M):
          </note>
          <u who="catharina_elmsater-svard_infrastrukturminister_w" xml:id="i-45757cdcfd8f0b19-22" n="6406de4a">
            <seg n="e826741b">
              Herr talman! Lars Johansson har frågat mig om jag och regeringen
              har tagit intryck av den norska regeringens förslag på infrastrukturområdet
              samt om jag och regeringen har för avsikt att presentera ett förslag
              till Trafikverket om att förbereda dubbelspår mellan Öxnered och
              Kornsjö.
            </seg>
            <seg n="8819ea7e">
              Det är med stort intresse som jag och regeringen följer vad som
              händer på transportinfrastrukturområdet i våra grannländer. Jag
              har också bjudit in mina kolleger i Danmark, Finland och Norge
              till den 27 maj i år, för att vi då bland annat ska kunna informera
              varandra om våra infrastrukturplaner. För min del kommer min norska
              kollegas information att bli ett värdefullt inspel för vårt mer
              långsiktiga arbete med att utveckla den svenska transportinfrastrukturen.
            </seg>
            <seg n="e95b8ee5">
              Under hösten 2012 fastslog regeringen som bekant att Sverige
              ska ha ett starkt och hållbart transportsystem och föreslog en
              närmare 20-procentig ökning av medlen till transportinfrastrukturen
              under perioden 20142025. Riksdagen biföll förslagen, vilket innebär
              att 522 miljarder kronor totalt ska satsas på att förvalta och
              utveckla transportinfrastrukturen under den perioden.
            </seg>
            <seg n="934bedcb">
              Den 20 december 2012 gav regeringen Trafikverket och länsplaneupprättarna
              i uppdrag att ta fram förslag till ny nationell plan för utveckling
              av transportsystemet och länsplaner för perioden 20142025 utifrån
              regeringens intentioner och riktlinjer. I detta arbete kommer
              nya projekt att utredas, analyseras och förankras. Trafikverket
              ska, i egenskap av ansvarig myndighet, presentera ett förslag
              till ny nationell plan för perioden 20142025 till regeringen senast
              den 13 juni 2013. Därefter kommer förslagen att beredas inom Regeringskansliet
              innan regeringen avser att ta ställning till förslagen under våren
              2014. Därför vill jag inte uttala mig om specifika satsningar
              innan regeringen tagit ställning.
            </seg>
          </u>
          <note type="speaker" n="d5d17408">
            Anf. 84 LARS JOHANSSON (S):
          </note>
          <u who="lars_johansson_b7f291_w" xml:id="i-306c5c68b2410a29-0" n="900bd460">
            <seg n="6cb03c95">
              Herr talman! Tack, statsrådet, för svaret på interpellationen!
              Som framgick av interpellationen tyckte jag när jag läste om den
              norska regeringens satsning för ungefär två veckor sedan på att
              göra en ganska omfattande insats för att bygga ut infrastrukturen
              i Norge att det skulle vara intressant att se på vilket sätt det
              skulle kunna sammanfalla med den satsning som görs i Sverige.
            </seg>
            <seg n="e2fae553">
              Den norska satsningen var ju väldigt stor, hela 508 miljarder
              norska kronor på tio år. Om man ser till befolkningen och ser
              till landets storlek jämfört med Sveriges var den satsningen betydligt
              större än den svenska satsningen, hela 50 procents ökning jämfört
              med tidigare planperiod i Norge. Infrastrukturplanen var dessutom
              väldigt detaljrik, till skillnad mot den svenska.
            </seg>
            <seg n="bd669f53">
              Man har ju en annan process i Norge, som också visar väldigt
              konkret hur man skulle bygga ut järnvägssystemet i Norge, inte
              minst mot den svenska sidan. Det var det som föranledde den här
              interpellationen. Jag noterade när jag tittade på regeringens
              proposition i höstas respektive Trafikverkets kapacitetsutredning
              att de talar ganska litet om samverkan mellan Norge och Sverige
              och att det är mycket framför allt utefter västkusten som sammanfaller
              mellan våra länder.
            </seg>
            <seg n="2aa985b8">
              I Trafikverkets kapacitetsutredning pekar man dock på att godsprognoserna
              tyder på att lastbilstransporter mellan Oslo och Göteborg kommer
              att öka med 70 procent till 2025, att det uppstår betydande trängselproblem
              på E6 och att järnvägen inte har tillräcklig kapacitet. Därmed
              kommer vi att få brister och svårigheter att kunna utöka godstrafiken
              mellan Oslo och Göteborg. Det jag tycker är intressant är att
              man ändå redovisar det i Kapacitetsutredningen, men Trafikverket
              drar inga direkta slutsatser av detta.
            </seg>
            <seg n="7caeb63a">
              Vad gör man då åt problemet? Då kommer vi över på den andra frågeställningen,
              som handlar om att reducera våra miljöutsläpp inom transportsektorn.
              Nu kan vi se framför oss en allt större andel godstransporter
              som går på E6:an mellan Göteborg och Oslo som innebär att vi får
              ökade utsläpp. Vi kan också mäta detta genom att titta på hur
              det ser ut med antalet transporter över Svinesundsbron. Vi kan
              se på hur det utvecklar sig när det gäller transporterna på väg,
              som ökar väldigt kraftigt.
            </seg>
            <seg n="e2c3f841">
              Jag kan då notera när jag läser andra stycket i statsrådets svar,
              som jag kanske kan tolka positivt vi får se vad statsrådet säger
              i sitt nästa inlägg att statsrådet Catharina Elmsäter-Svärd talar
              om betydelsen av det möte som ska äga rum den 27 maj och att man
              då kommer att ta del av den norska informationen. Det låter ju
              positivt. Det sägs också att Trafikverket nu ska analysera och
              utreda nya projekt. Det låter ju också positivt. Den sista meningen
              är en sådan där standardmening som man har innan man har lagt
              fram en proposition så den behöver jag inte kommentera så mycket.
            </seg>
            <seg n="b164158e">
              Innebär detta att regeringen nu är beredd att pröva möjligheten
              att Trafikverket får förutsättningar att göra en förstudie av
              sträckan mellan Öxnered och Kornsjö?
            </seg>
          </u>
          <note type="speaker" n="235ebdab">
            Anf. 85 Statsrådet CATHARINA ELMSÄTER-SVÄRD (M):
          </note>
          <u who="catharina_elmsater-svard_infrastrukturminister_w" xml:id="i-45757cdcfd8f0b19-23" n="6406de4a">
            <seg n="08e63559">
              Herr talman! Det är alldeles riktigt att Norge nu gör en omfattande
              satsning, vilket också är behövligt. Vi har ju någorlunda olika
              förutsättningar när det gäller hur våra vägar, våra järnvägar
              men även vårt flyg och vår sjöfart ser ut. Under den tid som jag
              har varit statsråd har jag haft ett ganska kontinuerligt utbyte
              med våra nordiska grannländer, inte minst med vår norska sida.
              Det har även försiggått under min företrädare.
            </seg>
            <seg n="d95fab72">
              Det som bland annat har tagits upp, och det har varit mycket
              även inför Norges arbete med kommande trafikplan, precis som vi
              hade vår kapacitetsutredning för att förbereda vår nya nationella
              plan, har varit ett utbyte mellan våra motsvarande trafikverk,
              jernbanestyrelser och annat.
            </seg>
            <seg n="b7961a01">
              Några specifika områden har vi ju tittat på. Ett var väldigt
              akut, nämligen OfotenbananMalmbanan, som också är en gränsöverskridande
              infrastruktur. Det har varit mycket uppe om Atlantbanan och Meråkerbanan
              som vi också kan se har fått utfall även på den norska planeringen.
            </seg>
            <seg n="ba58c48e">
              Sedan är naturligtvis frågan hur och på vilket sätt Sverige och
              Norge men också Danmark och Finland kan knyta ihop sina banor
              utifrån ett godsstråksperspektiv. Sverige är ju ledande i arbetet
              på en korridor på järnvägssidan som vi brukar säga går från Helsingfors
              till Palermo. Den har också Norge uttalat att man vill haka på,
              kanske från Malmös sida.
            </seg>
            <seg n="56d4a461">
              Det är helt riktigt som Lars Johansson säger, att det finns ett
              ökat intresse. Det finns också ett stort behov av att knyta ihop
              stråken. Vi ska dessutom vara medvetna om att nästan 90 procent
              av allt norskt gods på järnväg går genom Sverige. Det är mycket
              vi behöver samarbeta om.
            </seg>
            <seg n="7884dfeb">
              Frågan var vad vi tänker göra den 27 maj. Jag har tagit initiativet
              till att bjuda in just för att vi behöver ha ett mycket större
              utbyte av hur vi ligger till i våra planeringsprocesser, vilka
              frågor som de facto är gemensamma. Vi behöver ha det gränslösa
              tänkandet när det gäller hur människor reser och inte minst perspektivet
              hur godset transporteras. På det här mötet har vi möjlighet att
              få höra av varandra hur långt man har kommit och vad mer som behöver
              göras och hur processen ser ut.
            </seg>
            <seg n="dd98e951">
              Lars Johansson har också i sin interpellation frågat om Trafikverket
              möjligtvis skulle kunna göra en förstudie och lite grann hur snabbt
              man skulle kunna haka på. Det är alldeles riktigt att huvuddelen
              av den här sträckan i Norge finns med i planen, men inte den sista
              biten till Sverige. Från svensk sida känner också Lars Johansson
              till att vi precis nyligen har invigt Bana Väg i Väst, alltså
              framför allt järnväg från Göteborg upp till Trollhättan. Sedan
              behöver man fortsätta vidare norrut för att kunna svänga in mot
              Norge.
            </seg>
            <seg n="2c33b977">
              Den sista sträckan som skulle saknas på svensk sida för att det
              skulle vara dubbelspår fanns med i Kapacitetsutredningen när man
              tittade på utsikten mot 2050. I Norge tittar man själv på att
              det kanske är möjligt att göra sista biten på norska sidan först
              någon gång runt 2030, men inte före.
            </seg>
            <seg n="5f210527">
              Det fanns i vår svenska kapacitetsutredning en kostnadsuppfattning
              på i storleksordningen 17 miljarder. Däremot pekades den till
              att börja med inte ut som ett av Sveriges alla prioriterade stråk.
              Så har vi ändå med sakförhållandena. Därför skulle jag också vilja
              lyfta tillbaka till Lars Johansson att den kapacitetsutredning
              som ändå gjordes och som låg till grund för infrastrukturpropositionen
              var någonting som av samtliga partier uppfattades som ett bra
              underlag med bra prioriteringar. Jag kunde inte heller hitta den
              här sträckan i den socialdemokratiska motionen.
            </seg>
          </u>
          <note type="speaker" n="f8c65361">
            Anf. 86 LARS JOHANSSON (S):
          </note>
          <u who="lars_johansson_b7f291_w" xml:id="i-306c5c68b2410a29-1" n="900bd460">
            <seg n="aabe874f">
              Herr talman! Tack för de kommentarerna till interpellationen!
              Det börjar bli intressant.
            </seg>
            <seg n="0df3245d">
              Vi noterar alltså här att det som är det centrala när man diskuterar
              vad som ska göras framöver är den händelseutveckling vi har kunnat
              se bakåt i tiden.
            </seg>
            <seg n="bfdc91fd">
              Jag kan nämna några ytterligare faktauppgifter som jag har kontrollerat
              när det gäller Svinesundsbron. Den byggdes om till en helt ny
              bro 2005 och blev en betalbro. Man räknar nu på den norska sidan
              att om tre år, 20152016, är bron betald. Från början trodde man
              att det skulle ta 20 år. Det innebär i praktiken att det kommer
              att ta halva tiden, vilket betyder att det är så mycket mer trafik,
              inte minst godstrafik.
            </seg>
            <seg n="d5cb0462">
              Den utvecklingen går fort. Även om det fanns långt framskridna
              planer var det inte mest prioriterat i Trafikverkets kapacitetsutredning
              att satsa på dubbelspår mellan Öxnered och Kornsjö. Däremot talas
              det om att det kan behövas insatser längre fram. Det intressanta
              är att när norrmännen har lagt fram sitt förslag har de räknat
              med att 2026 vara framme vid Sarpsborg. Sedan är det bara en och
              en halv till två mil till Halden, och därefter är det nära till
              den svenska gränsen. Det intressanta är vad vi kan göra på den
              svenska sidan och hur de samtalen ska föras framöver.
            </seg>
            <seg n="87d116d8">
              Här finns ett stort intresse från både Västra Götalandsregionen
              och Østfold Fylke på den norska sidan att diskutera hur man gemensamt
              kan fortsätta satsningarna. Trafikverket har alltså inte gjort
              någon förstudie där man har tagit reda på hur bansträckningen
              ska se ut med dubbelspår. Man har inte heller talat om när man
              kan starta en tidsplan och inte heller gjort en detaljerad beräkning
              av vad det kan kosta. Det är de tre sakerna som bör tas fram så
              att det finns ett beslutsunderlag att ta ställning till. Det har
              vi inte sett hittills, inte heller i Kapacitetsutredningen.
            </seg>
            <seg n="eec321e1">
              Detta innebär att Bergslagsbanan, som går på västra sidan om
              Vänern, skulle få en stor fördel eftersom sträckningen förmodligen
              bör gå från Öxnered upp till Mellerud och sedan in i Dalsland
              upp mot den norska gränsen. I så fall blir det en förstärkning
              med dubbelspår upp till Mellerud, vilket skulle vara en stor fördel
              för den typen av framför allt godstransporter och persontrafik
              som går nedåt eller uppåt mellan Göteborg och Karlstad. Det har
              stor betydelse också i det avseendet.
            </seg>
            <seg n="a9bfd296">
              Jag upplever att den norska satsningen är kraftfull, och det
              vi kan se med transporterna får en allt större betydelse för att
              se över alternativen till vägtransporter. Inte minst när man talar
              med representanter för Göteborgs Hamn syns det tydligt att mer
              och mer gods till södra Norge och Osloregionen går via Göteborgs
              Hamn. Kapaciteten att ta emot och frakta gods till och från hamnen
              är relativt stor. Däremot är svårigheten att transportera vidare
              mot Norge och tillbaka.
            </seg>
            <seg n="fe268732">
              Här har det kommit fram en hel del nya uppgifter med den utveckling
              vi har framför oss med prognoser och så vidare. De talar för att
              det kanske måste till en omprioritering i regeringens och Trafikverkets
              planer.
            </seg>
          </u>
          <note type="speaker" n="91c61476">
            Anf. 87 Statsrådet CATHARINA ELMSÄTER-SVÄRD (M):
          </note>
          <u who="catharina_elmsater-svard_infrastrukturminister_w" xml:id="i-45757cdcfd8f0b19-24" n="6406de4a">
            <seg n="af1c18d1">
              Herr talman! Jag säger inte att Lars Johansson har fel i sina
              tankar. Mycket av det som presenteras i interpellationen och som
              har anförts här är rimligt. Den stora utmaningen, som finns oavsett
              vem som sitter i regering, är tidsplanen och hur snabbt som olika
              saker kan göras, framför allt hur och på vilket sätt de ska finansieras.
            </seg>
            <seg n="51c4ad90">
              En sak är helt klar, nämligen att transporterna kommer att öka,
              inte minst på denna sträcka. Det ser vi redan i dag. Vi vill också
              att rätt transportslag ska användas för rätt typ av gods. Om vi
              kan knyta ihop ännu mer på järnväg finns många fler positiva fördelar.
            </seg>
            <seg n="d80cd35d">
              Låt oss titta på det tidsperspektiv som vi har framför oss just
              nu och har anslagit pengar till, från den svenska sidan och från
              den norska sidan. Vi rör oss i tidsperioden 2013 eller 2014 fram
              till år 2025 eller 2023. Trafikverket har i Kapacitetsutredningen
              tittat på just de sträckningar som finns kvar för att knyta ihop
              hela sträckan någonstans efter 2030. Samma säger Norge också.
              Möjligtvis gör man bedömningen tidigast 2030. Vi är inte helt
              i otakt med hur vi planerar tillsammans.
            </seg>
            <seg n="cfb89510">
              Göteborgs Hamn nämndes här. Från svensk sida prioriteras Hamnbanan,
              som annars riskerar att göra allt till en rejäl flaskhals. Vi
              bygger från var sitt håll. Frågan är när den sista länken ska
              byggas för att knyta ihop det hela.
            </seg>
            <seg n="57a965d7">
              Det finns något annat som vi också kan ta hänsyn till. Från och
              med 2014 börjar vi jobba med en ny planprocess. Hittills har det
              varit så att för att titta på ett objekt, jobba med förstudier
              eller annat, ska det finnas med beslutat i plan. Från 2014 går
              vi in en ny planeringsprocess där vi dels har det långsiktiga,
              dels ska bestämma vad som ska göras år ett till tre, vad som behöver
              göras år tre till sex, och så rullar det framåt för varje år.
              Det här är ett sätt att se på långsiktigheten, som många efterfrågar,
              och även ha öppenhet och flexibilitet. Varje regering ska ha möjlighet
              att se om det finns saker som sker i vår omvärld som påverkar
              trafikflödena eller annat som gör att vi måste tänka om. Det handlar
              också om att få en bättre kvalitetsuppföljning, säkra tillstånd
              och ha tillgänglig finansiering.
            </seg>
            <seg n="9d57a2c5">
              Jag tror att både långsiktighet och framtida förutsättningar
              kommer att göra det mer möjligt för oss att ställa om om så behövs.
              Jag tycker fortfarande att man inte får blunda för att de 522
              miljarderna som regeringen har aviserat som en grundplåt sedan
              kan det tillkomma annat i form av banavgifter, medfinansiering
              och så vidare ändå är rejält mycket pengar. Skulle man i detta
              lägga in ytterligare 17 miljarder blir mina frågor till Socialdemokraterna:
              Varifrån ska de pengarna komma? Vilka andra viktiga projekt som
              Trafikverket jobbar med tillsammans med kommuner och regioner
              ska tas bort till fördel för att göra detta inom den givna tidsperioden
              fram till 2025?
            </seg>
          </u>
          <note type="speaker" n="2fbfa6f6">
            Anf. 88 LARS JOHANSSON (S):
          </note>
          <u who="lars_johansson_b7f291_w" xml:id="i-306c5c68b2410a29-2" n="900bd460">
            <seg n="5d02c0d9">
              Herr talman! Jag har inte begärt att statsrådet ska svara på
              hur detta ska finansieras i dagsläget. Jag är intresserad av att
              få ett besked om att det tas fram en förstudie där man gör det
              tydligt var banan ska ligga någonstans, tidsplan, vidare göra
              en realistisk kostnadsberäkning på hela sträckan. Tidsplanen ska
              läggas upp etappvis. Först när det finns ett sådant underlag kan
              man ta ställning när i tiden man kan göra dessa investeringar.
            </seg>
            <seg n="397c8130">
              På norska sidan är det färdigt. De blir klara till 2026 med 68
              kilometer. Sedan har de några mil kvar till den svenska gränsen.
              Frågan är om man kan hitta ett gemensamt arbete mellan den svenska
              och norska regeringen i form av ett avtal. Som statsrådet sade
              alldeles nyss är det mycket transporter som sker i Sverige som
              har betydelse för Norge. Varför inte då diskutera gemensamma finansieringar
              för en sådan sak?
            </seg>
            <seg n="decd0d36">
              Jag vet att både Västra Götalandsregionen och Østfold Fylke gärna
              vill vara med och diskutera på vilket sätt detta arbete kan ske.
              Socialdemokraterna är beredda att diskutera frågan, men vi är
              inte där än att ta ställning till det enskilda projektet. Vi vill
              nu veta hur förutsättningarna ser ut och hur en tidsplan kan se
              ut för att gå vidare. Hotet är att om inget görs kommer det att
              bli ännu fler godstransporter på väg. Det gör att vi får ännu
              större svårigheter att klara våra utsläppsmål. Den frågan måste
              läggas in i bedömningen när vi tittar på förutsättningarna för
              ett dubbelspår mellan Öxnered och den norska gränsen.
            </seg>
          </u>
          <note type="speaker" n="a9132084">
            Anf. 89 Statsrådet CATHARINA ELMSÄTER-SVÄRD (M):
          </note>
          <u who="catharina_elmsater-svard_infrastrukturminister_w" xml:id="i-45757cdcfd8f0b19-25" n="6406de4a">
            <seg n="4e09015b">
              Herr talman! Det handlar om förstudier, sträckdragning och att
              titta på någon form av kostnadsberäkning. Då ska man ändå vara
              förhållandevis nära i att det är vad som ska göras.
            </seg>
            <seg n="462da4cd">
              Nu finns hela tanken att jobba mer gränsöverskridande, oavsett
              var längs med vår svenska gräns och oavsett åt vilket håll. Det
              beroendet har vi, just för att godset har en förmåga och ett behov
              av att både komma in i och ut ur landet. Det är en viktig ståndpunkt.
            </seg>
            <seg n="9f5a2d48">
              Just därför kommer vi nu att ha detta samtal den 27 maj. Det
              är lika viktigt för Danmark som för Norge. Vi är lika beroende
              av vad som händer i Danmark för att våra transporter från Norge
              och vidare genom Sverige ska komma vidare där också. Då har vi
              en förutsättning och en möjlighet att lära oss att prata med varandra.
            </seg>
            <seg n="b57525bb">
              Det är klart att vi kan ha ett gemensamt arbete, hitta möjligheter
              till gemensamma avtal och titta på gemensamma finansieringar.
              Det är jag inte alls främmande för. Jag tycker att vi har haft
              väldigt konstruktiva diskussioner med Norge, inte minst när det
              gäller Ofotenbanan och Malmbanan för malmtransporterna till Narvik.
              Jag ser inte att det finns ett ointresse från norsk sida, och
              det finns inte heller från min sida, så låt oss ha med det.
            </seg>
            <seg n="bb41401a">
              Då skulle jag snarare, herr talman, vilja svara ännu mer tydligt
              på den egentliga frågan i interpellationen, huruvida jag har tagit
              intryck av den norska regeringens förslag på infrastrukturområdet:
              Ja, och jag följer det oerhört positivt, för jag ser verkligen
              att det börja hända saker, där Norge inte ser sig själv som en
              isolerad ö utan att mycket mer sker i samtal och samarbete dels
              mellan våra myndigheter, dels mellan oss på statsrådssidan. Det
              kan egentligen bara gagna det som också Lars Johansson efterlyser,
              hoppas jag.
            </seg>
          </u>
          <note n="7442d927">
            Överläggningen var härmed avslutad.
          </note>
          <note n="6ade1c19">
            16 § Svar på interpellation 2012/13:211 Vart är vi på väg?
          </note>
          <note type="speaker" n="00fe2dd0">
            Anf. 90 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_arbetsmarknadsminister_w" xml:id="i-45757cdcfd8f0b19-26" n="a3b040a2">
            <seg n="dbedd054">
              Herr talman! Peter Persson har frågat statsministern mot bakgrund
              av vilka fakta och omständigheter han anser att han leder Sverige
              på rätt väg samt vilken målbild han har för Sverige och Sveriges
              folk.
            </seg>
            <seg n="040b5701">
              Arbetet inom regeringen är så fördelat att det är jag som ska
              svara på interpellationen. Regeringens arbete är organiserat på
              så sätt att regeringen gemensamt svarar för den förda politiken.
              Den står gemensamt bakom fattade beslut och de svar som ges på
              interpellationer. Låt mig också uppmärksamma att det finns en
              rad andra tillfällen för granskning och utfrågning av statsråden,
              inklusive statsministern. Bland dessa kan nämnas frågestunder
              i riksdagen, möjlighet att ställa skriftliga frågor samt konstitutionsutskottets
              viktiga arbete.
            </seg>
            <seg n="806aa5ed">
              Regeringen fortsätter på den inslagna vägen med mål att öka sysselsättningen
              och minska utanförskapet, vilket innebär en stärkt arbetslinje.
              Sedan 2006 har sysselsättningen ökat med drygt 200 000 personer,
              och utanförskapet har minskat med ungefär lika många. Sveriges
              offentliga finanser är bland Europas starkaste, med låg skuldsättning
              och låga underskott. När andra länder står inför nedskärningar
              som slår mot välfärd och jobb kan Sverige investera för framtiden.
            </seg>
            <seg n="7521ee96">
              Det handlar om att rusta Sverige genom investeringar i infrastruktur
              och forskning, förbättra företagens villkor samt ytterligare arbetsmarknadspolitiska
              insatser. Med fler i arbete kommer trygghet och gemenskap för
              individen och friheten att forma sin egen vardag.
            </seg>
          </u>
          <note type="speaker" n="513038c9">
            Anf. 91 PETER PERSSON (S):
          </note>
          <u who="peter_persson_d3f340_w" xml:id="i-76b851de9e5f65ea-1" n="71237cd8">
            <seg n="91071542">
              Herr talman! Tack, arbetsmarknadsministern, för svaret! Arbetsmarknadsministern
              är för stunden i dag statsminister.
            </seg>
            <seg n="33399bf6">
              Jag har tre gånger interpellerat statsministern. Första gången
              var när han framträdde i Agenda och massarbetslösheten i Sverige
              var någon annans fel. Han stod utanför och kommenterade, helt
              enkelt.
            </seg>
            <seg n="23fd1a4a">
              När Reinfeldt, vår statsminister, var oppositionsledare var han
              rasande över den arbetslöshet som var över 200 000. Det hade han
              rätt att vara. Politiken skulle lösa detta, och det var socialdemokratins
              ansvar. Jag tror att Moderaterna fick valframgångar på det. I
              dag har vi en arbetslöshet på över 400 000 personer. Statsministern
              är frånvarande och lämnar allmänna kommentarer.
            </seg>
            <seg n="3995c4d5">
              Andra gången jag interpellerade statsministern handlade det om
              förtroendet för statsråd, i anledning av att statsministern tog
              avstånd från Billström och Billström sedan tog avstånd från sig
              själv. Jag kopplade det då till arbetsmarknadsministerns misslyckande,
              till infrastrukturministerns misslyckande när tågen har svårt
              att gå, till utbildningsministerns misslyckande i anledning av
              skolresultaten och till näringsministerns misslyckande i anledning
              av en havererad näringspolitik.
            </seg>
            <seg n="c59f4370">
              Statsministern ville inte svara utan överlämnade interpellationen
              till Billström, som skulle svara på om statsministern hade förtroende
              för Billström. Jag tyckte att det var en smula bisarrt.
            </seg>
            <seg n="8cfc2e08">
              För tredje gången har jag nu interpellerat statsministern, i
              anledning av den händelseutveckling vi har i vårt land i dag och
              som av ledande regeringsföreträdare inte berörs i en politisk
              diskussion utan i allmänna kommentarer. Reinfeldt är väl en duglig
              nyhetsuppläsare, och Anders Borg är ju en framstående meteorolog.
              De framträder kommenterande frostnätter och någon annans ansvar
              för samhällsförhållanden i Sverige: en allt växande arbetslöshet
              vi har en massarbetslöshet ökade klyftor och en skola som får
              allt svårare att presentera resultat.
            </seg>
            <seg n="392c3192">
              Arbetsmarknadsministern, som för stunden är vikarierande för
              statsministern, säger att man ska fortsätta på den inslagna vägen.
              Då blir jag djupt orolig. Tycker verkligen arbetsmarknadsministern
              att hennes regering har lyckats väl när arbetslösheten ökat från
              260 000 till 430 000, när otryggheten breder ut sig i det svenska
              samhället? Har hon och den regering hon sitter i lyckats väl?
              Är det denna väg vi ska fortsätta på?
            </seg>
          </u>
          <note type="speaker" n="635dd74f">
            Anf. 92 HANIF BALI (M):
          </note>
          <u who="hanif_bali_70a7a0_w" xml:id="i-5eac43a528cb9f71-0" n="84b977b2">
            <seg n="d39cbe43">
              Herr talman! Vi får konstant höra detta i interpellationsdebatterna.
              Nu var det en lite märklig inledning, då Peter Persson var ledsen
              över att statsministern själv inte var här eftersom han vill debattera
              mot honom. Det kanske inte hör till ämnet, nämligen frågan: Vart
              är vi på väg? Då gäller diskussionen: Har Sverige klarat sig väl
              eller inte de senaste åren? Det är själva frågan.
            </seg>
            <seg n="3880dad6">
              Låt oss då jämföra med den tid när ordet massarbetslöshet för
              första gången användes av Moderaterna. Första gången vi använde
              det ordet var år 2005. Sverige hade en arbetslöshet på runt 8
              procent ungefär så hög som vi har i dag. Samtidigt finns det en
              liten skillnad som är väldigt viktig, nämligen att år 2005 låg
              konjunkturbarometern ungefär på 105. När den är 100 är det varken
              hög- eller lågkonjunktur, och när den är 105 är det en ganska
              kraftig högkonjunktur.
            </seg>
            <seg n="3a802299">
              I dag ligger samma konjunkturbarometer på runt 90. Vi är alltså
              i en ganska stark lågkonjunktur. Vi ser att ekonomin ute i Europa
              har varit väldigt svag. Men år 2005, då vi använde just ordet
              massarbetslöshet, var Sverige i en stark högkonjunktur och hade
              en hög tillväxt. Men inga jobb kom fram. Det var då vi använde
              det ordet. Det är en rimlig beskrivning av vad problemet med Sverige
              var, nämligen att ekonomin växte så det knakade, men jobben kom
              inte.
            </seg>
            <seg n="d1711c67">
              Nu är situationen nästan den omvända. Vi ser en sysselsättningsökning.
              Vi ser att jobben blir fler, men konjunkturen är mycket svag.
            </seg>
            <seg n="3bd73392">
              Med det resonemanget är det faktiskt rimligt att påstå att Sverige
              hade sämre förutsättningar att klara av ekonomin i det rådande
              läget år 2005. Det är rimligt att svenska folket gav förtroendet
              till Moderaterna.
            </seg>
            <seg n="89709d0d">
              Det intressanta är att ni redan har provat den här retoriken.
              I valet 2010 provade ni att gå ut och säga: Regeringen gör ett
              dåligt jobb. Jämför med förr!
            </seg>
            <seg n="fd225614">
              Ni använde ordet massarbetslöshet hit och dit. Vad var svenska
              folkets svar på den retoriken? Vad var det som skedde år 2010?
              Jo, ni fick ett av era sämsta valresultat i modern tid. Är det
              inte dags för Socialdemokraterna att uppgradera den retoriska
              mjukvaran lite och börja anpassa sig efter den verkligheten som
              svenska folket lever i? Är det inte dags att erkänna att Sverige
              är i ett svårt ekonomiskt läge på grund av den konjunkturnedgång
              vi ser ute i Europa? Man kan ha synpunkter och skiljaktigheter
              när det gäller hur regeringen sköter detta, men i en internationell
              jämförelse gör regeringen ett mycket bra arbete. Är det inte dags
              för Socialdemokraterna att uppgradera sin retorik och bli lite
              mer verklighetsförankrade?
            </seg>
          </u>
          <note type="speaker" n="b371d9c1">
            Anf. 93 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_arbetsmarknadsminister_w" xml:id="i-45757cdcfd8f0b19-27" n="a3b040a2">
            <seg n="70f88ba0">
              Herr talman! Låt mig först göra några tillrättalägganden. Fredrik
              Reinfeldt är Sveriges statsminister. Jag är mycket stolt över
              att vara statsråd i alliansregeringen med statsminister Fredrik
              Reinfeldt som ledare.
            </seg>
            <seg n="d191a6fe">
              Det finns några saker som jag tycker är viktiga att sätta i sitt
              sammanhang. Hanif Bali påpekade nyss att Sverige stod på toppen
              av en högkonjunktur 2006, men ändå var väldigt många utanför arbetsmarknaden.
              Under perioden 20002006 var det ungefär 400 000 kvinnor och män,
              och ganska många av dem hade arbetsförmåga, som blev tvungna att
              lämna arbetskraften och bli förtidspensionerade. Jag tror att
              Peter Persson kan medge att det var ett misslyckande. Det var
              människor som hade många år kvar av gemenskap på arbetsmarknaden
              med möjlighet att få lön, en högre pension att leva på och en
              trevligare tillvaro rent allmänt. De flesta av oss vet hur mycket
              ett arbete betyder.
            </seg>
            <seg n="fabda2e4">
              Man kan göra på samma sätt igen, och det skulle säkert vara lika
              framgångsrikt. Man kan sänka arbetslösheten genom att flytta bort
              människor från arbetskraften. Jag vet inte om det är det som Socialdemokraterna
              funderar på när de lovar att de inom sex år ska ha Europas lägsta
              arbetslöshet.
            </seg>
            <seg n="71c73b4c">
              Sverige är ett av de medlemsländer i EU som har lägst bruttoskuld
              enligt Maastrichtdefinitionen. Det är bra tre länder som har lägre
              skuldsättning. Det är Luxemburg, Bulgarien och Estland.
            </seg>
            <seg n="4a5613e3">
              Sverige är det land inom EU som har näst högst sysselsättningsgrad
              efter Nederländerna, och vi vet att de kvinnor som finns på arbetsmarknaden
              i Nederländerna jobbar ganska lite.
            </seg>
            <seg n="d649ea16">
              Sverige är också ett land som har bland den lägsta långtidsarbetslösheten
              av alla EU:s medlemsstater.
            </seg>
            <seg n="92bc6b9b">
              Vi har en mycket stabil ekonomi i Sverige. När andra länder drar
              ned på utbildning, välfärd, pensioner och till med tar bort helgdagar
              har Sverige haft en sådan stabil ekonomi att vi har kunnat satsa
              drygt 23 miljarder i extra satsningar i höstens budget, och nu
              i vårpropositionen har vi satsat drygt 3 miljarder kronor på det
              som bygger Sverige starkt. Och vad är det?
            </seg>
            <seg n="e938a32e">
              Vi satsar på en forskning i världsklass. Vi ligger bland de främsta
              länderna inom OECD sett till vår storlek när det gäller forskningssatsningar.
              Det gäller också satsningar på infrastrukturinvesteringar, utbildningsplatser
              och sänkta bolagsskatter. Allt detta bygger Sverige starkt. Det
              är så man bygger ett samhälle.
            </seg>
            <seg n="62fdac4c">
              Genom att vi har ett samhälle med stark ekonomi, utveckling och
              välfärd kan människor forma sina egna liv och få mer pengar kvar
              i plånboken som de själva disponerar över. Som svar på Peter Perssons
              interpellation vill jag säga att jag tror att svenska folket klarar
              av att sätta sin egen målbild på ett alldeles utmärkt sätt. Jag
              delar inte Socialdemokraternas uppfattning att det är vi politiker
              som ska sätta en målbild för Sveriges invånare. Det gör de faktiskt
              mycket bättre själva om Sverige fungerar och om vi har en välfärd
              som är tillgänglig och bra för alla.
            </seg>
          </u>
          <note type="speaker" n="f1f85609">
            Anf. 94 PETER PERSSON (S):
          </note>
          <u who="peter_persson_d3f340_w" xml:id="i-76b851de9e5f65ea-2" n="71237cd8">
            <seg n="63656b0b">
              Herr talman! Vart är vi på väg? Jag valde den rubriken på en
              interpellation där jag frågar statsministern mot vilken bakgrund
              och med vilka fakta och omständigheter som grund som statsministern
              anser att han leder Sverige på rätt väg. Nu har han överlåtit
              den till arbetsmarknadsministern.
            </seg>
            <seg n="c788b3da">
              Jag ska försöka hjälpa henne lite på vägen med den inspiration
              jag hämtade när jag en vacker kväll tittade på det populära programmet
              På spåret . Det handlar om vart vi är på väg.
            </seg>
            <seg n="3bc603fb">
              Var är vi när arbetslösheten har stigit kraftigt under snart
              sju år? Framför allt har långtidsarbetslösheten fördubblats. Ungdomsarbetslösheten
              ökar snabbt och tillhör nu toppskiktet i Europa. Vi har rekordlånga
              köer i den moderata, Filippa Reinfeldtstyrda Helsingforssvården
              och vanvård på vinstdrivande äldreboenden. Barnfattigdomen växer,
              och otryggheten på arbetsplatserna griper omkring sig. Skatterna
              har sänkts med 120 miljarder, mest för dem som redan har mycket
              och minst för dem som har lite.
            </seg>
            <seg n="8f92b5cf">
              Polisen avkräver människor med utländsk bakgrund legitimation
              i Helsingforss tunnelbana. Kunskapsresultaten faller, och Skolverket
              varnar för att likvärdigheten i skolan har minskat. Sjuka och
              arbetslösa har fått det sämre och behandlas illa. De sociala försäkringarna
              förfaller, och pensioner har sänkts samtidigt som miljonärer och
              fastighetsägare på gräddhyllor har tjänat hundratusentals kronor
              varje år.
            </seg>
            <seg n="de6059f9">
              Apotek har privatiserats. Ägare sitter i skatteparadis och kammar
              hem vinsterna, samtidigt som många sjuka har fått det svårare
              att skaffa sig medicin och glesbygdsapotek är på väg att läggas
              ned.
            </seg>
            <seg n="dca4ce24">
              De regionala obalanserna växer. Miljöpolitiken går på sparlåga.
              Investeringar samt bostadsbyggande hålls tillbaka.
            </seg>
            <seg n="e5fee834">
              Statsråden och partierna håller inte ihop i många frågor utan
              ger ständigt olika besked. Det är en fyrpartiministär där statsråden
              i allmänhet och regeringschefen i synnerhet ständigt berättar
              vilket stort ansvar de har och pekar finger åt andra som kritiserar.
            </seg>
            <seg n="429a7874">
              Vi befinner oss i ett land där regeringen och ledningen inom
              de fyra partierna hellre grillar korv i direktsändning och hissar
              flaggor än att ta itu med de allvarliga samhällsproblemen.
            </seg>
            <seg n="707573a4">
              Var är vi någonstans? Vi är i Sverige efter snart sju år med
              en moderatledd regering. Är vi verkligen på rätt väg, Hillevi
              Engström? Du talar om ett samhälle som håller ihop och om er lyckosamma
              politik för att få fler människor i arbete. Det motsatta gäller
              ju. Alla dessa samhällsproblem som jag räknade upp har sin botten
              i en massarbetslöshet som biter sig fast. Är vi på rätt väg, Hillevi
              Engström?
            </seg>
          </u>
          <note type="speaker" n="6fba7de9">
            Anf. 95 HANIF BALI (M):
          </note>
          <u who="hanif_bali_70a7a0_w" xml:id="i-5eac43a528cb9f71-1" n="84b977b2">
            <seg n="8dc61f42">
              Herr talman! Jag skulle vilja tacka Peter Persson, för det här
              är precis den retorik som Moderaterna och Alliansen, eller snarare
              hela Sverige, behöver. Ju mer ni sysslar med den sortens svartmålning
              av Sverige, den sortens mardrömsberättelse om Sverige, desto mer
              försvinner socialdemokratin ut i periferin som parti. Det är nämligen
              tecken på den totala avsaknaden av verklighetsförankring.
            </seg>
            <seg n="f82094e4">
              Jag tror att svenska folket är klyftigt nog att inse att det
              inte alls bara är mörka moln på himlen eller att allt är regeringens
              fel. Jag tror att svenska folket är klokt nog att inse att många
              av de svårigheter Sverige har till stor del bygger på vår omvärld
              och att Sverige står sig bra i förhållande till vår omvärld. Jag
              tror att svenska folket är tillräckligt klyftigt för att inse
              det.
            </seg>
            <seg n="07f415cb">
              Jag vill tacka Peter Persson. Just den här retoriken bidrar till
              att göra Socialdemokraterna till ett ytterlighetsparti som inte
              går att rösta på. Ta det från någon som kommer från ett parti
              med en liknande historia. De gamla 90-talsmoderaterna svartmålade
              Sverige, ibland till och med helt i onödan. Vad gjorde det med
              Moderaterna? Jo, det gjorde oss till ett ytterlighetsparti helt
              utan möjlighet att bära statsmakten.
            </seg>
            <seg n="db8007cc">
              Jag vill tacka Peter Persson för att du gör just detta med Socialdemokraterna.
              Tack så hemskt mycket!
            </seg>
          </u>
          <note type="speaker" n="50708791">
            Anf. 96 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_arbetsmarknadsminister_w" xml:id="i-45757cdcfd8f0b19-28" n="a3b040a2">
            <seg n="cf2cab6e">
              Fru talman! Jag är glad över att bo i ett fantastiskt land, Sverige,
              som det går bra för och som har fantastiska medborgare som är
              duktiga, strävsamma och välutbildade. Det är ett land som vi kan
              vara väldigt stolta över. Jag känner inte igen mig i Peter Perssons
              otroliga svartmålning av Sverige. Jag hoppas att den svartmålningen
              inte når utanför den här kammaren. Jag tror inte att svenska folket
              känner igen sig. Jag tror tvärtom att de är glada över den fina
              välfärd vi har, den fantastiska utbildning vi har, möjligheterna
              för alla att studera och en sjukvård som är tillgänglig för var
              och en. Listan kan göras lång. Sverige är ett fantastiskt land,
              och det vet jag att svenskarna håller med om.
            </seg>
            <seg n="9eadc0d1">
              När Göran Persson var statsminister 2005, på toppen av en högkonjunktur,
              var arbetslösheten en bra bit över 7 procent, närmare 8 procent.
              I dag är den högre, visst är det så, men Sverige är ett av de
              länder som haft minst ökning av arbetslösheten i EU.
            </seg>
            <seg n="4b620ec2">
              Det är klart att det blir svårt om man inte förstår sambanden
              mellan Sverige och övriga världen. Vi har en viktig exportsektor.
              En stor andel av vår bnp exporterar vi till andra länder. Vi har
              också många underleverantörer till våra exportföretag. När stora
              och viktiga exportnationer i Europa inte längre gör samma beställningar
              påverkar det våra svenska exportföretag. De sambanden måste ju
              vara uppenbara även för Peter Persson. Det slår hårt mot industrin,
              mot underleverantörerna och särskilt hårt mot manligt dominerade
              branscher. Då är det viktigt för regeringen att upprätthålla konkurrenskraften
              i Sverige genom till exempel konkurrenskraftiga skatter för bolagen,
              därav den sänkta bolagsskatten.
            </seg>
            <seg n="e2ecf586">
              Sedan har vi ett bekymmer, och det handlar om ungdomsarbetslösheten.
              Man kan prata om den på olika sätt, tycker jag, och jag tror att
              det är viktigt att detta nyanseras en smula. Det är viktigt att
              fundera på vilka delar av ungdomsarbetslösheten vi ska angripa
              och med vilken medicin, för om man ställer fel diagnos får man
              också fortsatta problem.
            </seg>
            <seg n="f82c3f93">
              Vi har en för hög ungdomsarbetslöshet. Hälften av dem som är
              drabbade av ungdomsarbetslösheten är elever och studenter från
              15 års ålder och uppåt. Det är tråkigt för den pojke eller flicka
              som går i grundskolan eller gymnasiet och inte får ett extrajobb
              en timme eller mer per vecka, visst är det så. Men det innebär
              inte ett socialt problem eller ett samhällsproblem. Problemet,
              Peter Persson, uppstår för de ungdomar som inte har klarat av
              skolan, inte har blivit sedda och inte har fått en tidig uppföljning
              från sina lärare. Där gör vi nu stora förändringar. Vi försöker
              också motivera fler ungdomar att gå tillbaka till skolan.
            </seg>
            <seg n="5fe9d119">
              En viktig fråga när det gäller ungdomsarbetslösheten är att de
              ungdomar som inte har grundskola eller gymnasium i dag kan komma
              tillbaka, gå utbildning inom folkhögskola, komvux eller yrkesvux
              och få ett förhöjt studiebidrag på 6 500 kronor per månad i ett
              försök att motivera dem att få den grund som de så väl behöver.
              Jag tror inte, Peter Persson, att man kan tvinga ungdomar i Sverige
              till att få godkända betyg. Man måste motivera ungdomar. Det tror
              jag att vi som är föräldrar känner till väl. Piskan löser inga
              problem, utan motivation att få ungdomarna att inse att skolan
              är viktig tror jag är ett sätt att attackera ungdomsarbetslösheten.
            </seg>
          </u>
          <note type="speaker" n="bff101b0">
            Anf. 97 PETER PERSSON (S):
          </note>
          <u who="peter_persson_d3f340_w" xml:id="i-76b851de9e5f65ea-3" n="71237cd8">
            <seg n="d90dbaf6">
              Fru talman! Statsministern vill inte komma till kammaren och
              debattera, för statsministern vill inte påverkas av den politiska
              kritiken av samhällsutvecklingen i vårt land som i flera avseenden
              är djupt oroande. Moderaterna försöker prata bort och prata ned
              en massarbetslöshet med 430 000 arbetslösa.
            </seg>
            <seg n="3e763d3e">
              Allt fler arbetslösa saknar också anständig arbetslöshetsförsäkring.
              Men de finns inte. De är en minoritet och rensas bort. Men vem
              som helst i vårt land kan när som helst bli arbetslös. Solidaritet
              handlar om att vi som har jobb och möjligheter faktiskt ställer
              upp för dem som blir arbetslösa.
            </seg>
            <seg n="b54fafeb">
              Det är likadant med sjuka människor som plågas av försämringar
              i sin försäkring. Många sjuka och arbetslösa känner ett starkt
              utanförskap. Ingen talar om dem och deras sak, utan de är ett
              problem. Samhällsförhållanden kopplas till en individ. Det är
              mitt problem.
            </seg>
            <seg n="b629d71d">
              Jag har räknat upp en rad andra saker som Hillevi Engström över
              huvud taget inte vill diskutera. Barnfattigdomen är ett exempel.
              Lite perifert berörde hon skolresultaten, och jag skulle kunna
              fortsätta den uppräkning jag tidigare gjorde. Det allvarliga med
              de moderater som säger sig vara nya är att de är mycket gamla.
              De är mycket förutsägbara. Men de har en ny retorik för att göra
              det de alltid har gjort, nämligen att föra en politik som delar
              landet och ökar orättvisorna.
            </seg>
          </u>
          <note type="speaker" n="4c147614">
            Anf. 98 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_arbetsmarknadsminister_w" xml:id="i-45757cdcfd8f0b19-29" n="a3b040a2">
            <seg n="f9a6d188">
              Fru talman! Vi har helt olika bild av Sverige och utvecklingen
              i Sverige. Vi har haft ganska många debatter här i riksdagen,
              jag och Peter Persson. Jag vet inte om vi lever i samma land eller
              ser samma saker.
            </seg>
            <seg n="19431c3a">
              Jag tycker att det är viktigt att människorna i Sverige får mer
              makt att forma sitt eget liv, att människor kan få mer pengar
              kvar i sin egen plånbok, att det ska finnas mindre makt åt politiken
              och mer makt åt dem som arbetar och sliter, åt dem som har slitit
              färdigt och är sjuka, åt äldre och åt barn.
            </seg>
            <seg n="e929f7a2">
              Ett samhälle bygger sig starkt om man har en stabil ekonomi,
              om man har råd att ha lärare och sjuksköterskor och att kunna
              behålla barnomsorgspersonal i förskolan. Har man inte en ekonomi
              i balans och kan satsa när krisen kommer blir man tvungen till
              nedskärningar.
            </seg>
            <seg n="2ff828ae">
              När jag möter mina kolleger ute i Europa vågar jag nästan inte
              säga hur mycket den svenska regeringen kan satsa på det som bygger
              ett land starkt när många andra länder gör neddragningar. Vi vet
              mycket väl att när ett land gör neddragningar drabbar det de personer
              allra värst som har allra minst marginaler och allra sämst förutsättningar.
            </seg>
            <seg n="f4af76a1">
              Vi har i dag en arbetsmarknadspolitik, det område jag ansvarar
              för, som hanterar drygt 70 miljarder varje år. En viss del går
              förstås till a-kassa och aktivitetsersättning, men vi har även
              råd att satsa på den politik som gör att människor kan rustas
              för nya jobb.
            </seg>
            <seg n="503caaab">
              Jag är stolt över att vi inte behöver göra neddragningar som
              drabbar människor, och jag är orolig för hur det skulle se ut
              om Socialdemokraterna styrde landet och chockade medborgare och
              företag med 30 miljarder i ökade utgifter.
            </seg>
          </u>
          <note n="7442d927">
            Överläggningen var härmed avslutad.
          </note>
          <note n="6f4a34e4">
            17 § Svar på interpellation 2012/13:340 om medborgarlön
          </note>
          <note type="speaker" n="69c3780e">
            Anf. 99 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_arbetsmarknadsminister_w" xml:id="i-45757cdcfd8f0b19-30" n="a3b040a2">
            <seg n="5694744f">
              Fru talman! Patrik Björck har frågat mig om jag vill medverka
              till att införa ett sökvillkor i arbetslöshetsförsäkringen och
              om jag vill ta initiativ till att ge Socialförsäkringsutredningen
              direktiv att inte införa ett sökvillkor i arbetslöshetsförsäkringen.
            </seg>
            <seg n="c9cf15e0">
              Eftersom jag nyligen replikerat på en debattartikel av bland
              annat Patrik Björck i just detta ämne vill jag hänvisa till det
              svar jag lämnade till Patrik Björck med flera i Svenska Dagbladet
              den 18 mars i år.
            </seg>
            <seg n="c07be4cb">
              Av min replik framgick följande: När alliansregeringen tillträdde
              2006 fanns det stora problem med hur arbetslöshetsförsäkringen
              var utformad. Arbetslinjen var inte tillräckligt tydlig i arbetslöshetsförsäkringen.
              Därför genomfördes ett antal reformer som dels gjorde det mer
              lönsamt att arbeta för att öka sysselsättningen, dels tydliggjorde
              arbetslinjen i arbetslöshetsförsäkringen. Dessutom tydliggjordes
              dess roll som en omställningsförsäkring mellan två arbeten.
            </seg>
            <seg n="c67a51f4">
              I samband med dessa förändringar har vikten av att försäkringen
              ska omfatta dem som har en viss anknytning till arbetsmarknaden
              eller som har haft ett varaktigt arbete betonats. Det blev till
              exempel inte längre möjligt att kvalificera sig till ersättning
              genom studier, samtidigt som arbetsvillkoret skärptes.
            </seg>
            <seg n="8b94dee2">
              De förändringarna i trygghets- och omställningsförsäkringarna
              som regeringen har genomfört har bidragit till ökad sysselsättning,
              minskat utanförskap och lägre jämviktsarbetslöshet. Sysselsättningen
              har ökat med drygt 200 000 personer sedan 2006. Samtidigt har
              utanförskapet minskat med drygt 200 000 personer under samma period.
            </seg>
            <seg n="1788ef3d">
              Socialdemokraterna har tidigare kritiserat regeringen i hårda
              ordalag för förändringarna i arbetslöshetsförsäkringen. Det är
              därför välkommet att Socialdemokraterna nu tycks ha bytt inriktning
              och ställer sig bakom en arbetslöshetsförsäkring som präglas av
              en tydlig arbetslinje med tydlig förankring till arbetsmarknaden
              och starka drivkrafter för återgång till arbete.
            </seg>
            <seg n="251dca09">
              Arbetslöshetsförsäkringen är, och ska fortsatt vara, en omställningsförsäkring
              som man kvalificerar sig till genom att arbeta.
            </seg>
          </u>
          <note type="speaker" n="ee440b99">
            Anf. 100 PATRIK BJÖRCK (S):
          </note>
          <u who="patrik_bjorck_79e92e_w" xml:id="i-ffb3bcb51e39a7d4-0" n="c10dcc1c">
            <seg n="ce60560a">
              Fru talman! Tack, arbetsmarknadsministern, för svaret på interpellationen!
              Den något dubbeltydiga frågan i interpellationen är föranledd
              av det dubbelspel som Moderaterna spelar när det gäller arbetslöshetsförsäkringen.
              Jag ska försöka tydliggöra det i den här debatten och hoppas att
              debatten ska leda till att arbetsmarknadsministern kan ta avstånd
              från det dubbelspelet och att vi kan lämna det bakom oss. Vi får
              väl se hur debatten utvecklar sig.
            </seg>
            <seg n="5d11ef98">
              När man hör svaret blir dubbelspelet väldigt tydligt. Arbetsmarknadsministern
              inleder med att säga att när alliansregeringen tillträdde fanns
              det problem med arbetslöshetsförsäkringens utformning. Det kan
              man alltid diskutera. Det som är fullständigt solklart är att
              när alliansregeringen skulle reformera arbetslöshetsförsäkringen
              blev det stora problem med den. Man skulle till och med kunna
              ta till så hårda ord som att säga att den nästan har förstörts.
              Det regeringen har gjort är att se till att nästan ingen arbetslös
              i dag har sin inkomst försäkrad. Det är bara några få procent
              som har det.
            </seg>
            <seg n="c024d5e0">
              En stor del av de arbetslösa har över huvud taget inte tillgång
              till försäkringen. Över en halv miljon människor lämnade försäkringen
              när avgiftssystemet ändrades så att den blev väldigt dyr. Den
              har alltså blivit dyr, det har blivit ett dåligt utfall och regelverket
              har blivit sådant att många inte får del av försäkringen. Fanns
              det problem med försäkringen innan alliansregeringen tillträdde
              så är de problemen nu gigantiska. Den politik som arbetsmarknadsministern
              företräder har faktiskt ruinerat, förstört, den försäkring vi
              hade.
            </seg>
            <seg n="51960454">
              Sedan hävdar arbetsmarknadsministern att försämringarna av försäkringen
              skulle ha lett till ökad sysselsättning, minskat utanförskap och
              lägre arbetslöshet. Det är ju bisarrt, fru talman. Det som skett
              är att arbetslösheten har ökat och nu är på en mycket hög nivå.
              Anders Borg, finansministern, kommer vid genomgången av ekonomin
              i sin vårproposition fram till att han får justera upp prognoserna
              och att arbetslösheten fortsatt kommer att vara hög, i många år
              framåt. Det sker med den förda politiken. Påståendet att den skulle
              ha lett till lägre arbetslöshet är faktiskt inte sant. Jag ska
              försöka att inte ta i starkare än så, men det är en osanning som
              arbetsmarknadsministern far med.
            </seg>
            <seg n="33604bd9">
              Den här debatten har vi haft många gånger. Vi kritiserar den
              politik som arbetsmarknadsministern och alliansregeringen står
              för när det gäller arbetslöshetsförsäkringen, hur man förstört
              den på det sätt som jag beskrivit och hur man haft en förhoppning
              om att det skulle leda till lägre arbetslöshet.
            </seg>
            <seg n="6f8d56ce">
              När försämringarna genomfördes 2006 var vi socialdemokrater oerhört
              tydliga med att vi inte trodde att det skulle leda till någonting
              gott, ingen arbetslöshet skulle sänkas. Det enda det skulle leda
              till var att de arbetslösa blev fattigare. Efter snart sju år
              med alliansregeringen kan vi konstatera att alla de farhågor vi
              hade när den politiken genomfördes har visat sig vara korrekta.
              Den analys vi gjorde av den moderata arbetsmarknadspolitiken har
              alltså varit korrekt. Det enda den har lett till är att människor
              har blivit fattigare när man drabbats av arbetslöshet samt att
              arbetslösheten har ökat.
            </seg>
            <seg n="8cc0e652">
              Det var den ena delen. Jag ska i mitt nästa inlägg komma in på
              den andra delen av dubbelspelet, för jag hinner inte ta upp det
              i ett och samma inlägg.
            </seg>
          </u>
          <note type="speaker" n="e5ca4499">
            Anf. 101 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_arbetsmarknadsminister_w" xml:id="i-45757cdcfd8f0b19-31" n="a3b040a2">
            <seg n="42f5c4ad">
              Fru talman! Socialdemokraterna anser att Socialdemokraternas
              analys är korrekt. Det är ungefär lika uppseendeväckande som att
              säga att tomten har tomteluva.
            </seg>
            <seg n="a7e7fa16">
              Jag undrar, Patrik Björck, vem som spelar dubbelspel. Moderaterna
              hävdar, har alltid hävdat, att arbetslöshetsförsäkringen ska vara
              just en omställningsförsäkring mellan arbeten. Vi har haft en
              diskussion om arbetsvillkoren, att det är rimligt att man har
              en någorlunda fast förankring. Man ska ha jobbat ungefär halvtid
              en period för att kvalificera sig till a-kassan.
            </seg>
            <seg n="b312d1d2">
              Patrik Björck ingår i den parlamentariska utredning som tittar
              på hela försäkringen och möjligheterna och svårigheterna med att
              göra den obligatorisk. Jag tror att Patrik Björck har mycket detaljkännedom
              om vad som sker i utredningen. Det har inte jag som statsråd och
              ska heller inte ha det. Det är en fristående utredning. Man kan
              säga att det är som en egen myndighet som styrs via direktiv som
              fattas av regeringen gemensamt. Jag vill vara tydlig med att vi
              från alliansregeringens sida inte förespråkar någon form av medborgarlön.
              Vi förespråkar en arbetslöshetsförsäkring med tydlig arbetslinje
              där man försäkrar en inkomst mellan arbeten. Det vill jag vara
              väldigt tydlig med.
            </seg>
            <seg n="3d896df4">
              Jag vill fråga Patrik Björck om Socialdemokraterna tycker att
              villkoren för att kvalificera sig till försäkringen är rimliga
              eller om de avser att återgå till det som var tidigare så att
              studenter och andra kommer att kvalificera sig till arbetslöshetsförsäkringen.
              Hur ställer sig Socialdemokraterna i den frågan? Det tycker jag
              är höljt i dunkel.
            </seg>
          </u>
          <note type="speaker" n="38e176e9">
            Anf. 102 PATRIK BJÖRCK (S):
          </note>
          <u who="patrik_bjorck_79e92e_w" xml:id="i-ffb3bcb51e39a7d4-1" n="c10dcc1c">
            <seg n="4accd638">
              Fru talman! Moderaterna har alltid hävdat, säger arbetsmarknadsministern.
              Problemet är att de inte gjort det, utan de har spelat ett dubbelspel.
              Jag var inne på det i mitt tidigare inlägg, och nu ska jag utveckla
              det.
            </seg>
            <seg n="a69c4fc2">
              I Svenska Dagbladet den 4 mars kan vi läsa: A-kassa utan att
              ha arbetat. Det ska gå att få a-kassa direkt utan att jobba först.
              Moderaterna öppnar för att slopa kravet på att en arbetslös måste
              ha arbetat för att kunna få ersättning. Det är ett uttalande av
              den moderate ordföranden i den utredning som arbetsmarknadsministern
              hänvisar till.
            </seg>
            <seg n="e3a291a3">
              Expressen har den 5 mars, dagen efter, en ledarartikel med rubriken
              Medborgarlön är ingen lösning där man tar upp diskussionen om
              medborgarlön. I artikeln sägs bland annat att den senaste idén
              handlar om att släppa arbetsvillkoret, så att även den som aldrig
              har arbetat ska få rätt till a-kassa. däribland M har blivit förtjusta
              i idén. Vidare sägs i artikeln att det strider mot själva grundtanken
              bakom arbetslöshetsersättningen att den är en omställningsförsäkring
              mellan två jobb. I stället öppnar man för en form av medborgarlön.
              Det är anmärkningsvärt att Moderaterna av alla partier säger sig
              förorda en sådan modell medan Socialdemokraterna helt korrekt
              varnar för att man hamnar snubblande nära en medborgarlön. Det
              är alltså citat från den borgerliga tidningen Expressens ledarsida.
            </seg>
            <seg n="68616130">
              Det är här dubbelspelet uppstår, fru talman. Jag har inga som
              helst problem med att argumentera med Hillevi Engström om den
              uppfattning om arbetslöshetsförsäkring som hon tidigare har haft
              och som hon i och för sig säger sig stå för även nu: att man ska
              försämra regelverket, höja avgiften och sänka ersättningsnivån.
              Den debatten kan jag gärna ta med Hillevi Engström, och den linjen
              kommer inte att leda till någon sänkt arbetslöshet. Den har inte
              lett till sänkt arbetslöshet. När Moderaterna har sänkt arbetslöshetsersättningen
              har arbetslösheten ökat. Sambandet är alltså snarare det motsatta.
            </seg>
            <seg n="93f44d10">
              Jag kan också, fru talman, ta en debatt om varför en medborgarlön
              inte skulle vara bra för arbetsmarknaden. Arbetslöshetsförsäkringen
              har många viktiga delar som den ska se till att uppfylla. Bland
              annat ska den naturligtvis se till att den enskilde får en trygghet
              vid arbetslöshet och får hjälp till omställning. Den ska se till
              att upprätthålla konsumtionen vid lågkonjunktur. Den ska också,
              nota bene, hävda arbetslinjen genom att man kvalificerar sig för
              arbetslöshetsförsäkringen genom arbete. Den debatten kan jag ta
              mot medborgarlönen, och jag kan ta debatten mot Moderaternas tidigare
              linje när det gäller arbetslöshetsförsäkringen. Men det blir väldigt
              svårt att debattera med en motståndare som samtidigt intar två
              helt motstridiga ståndpunkter.
            </seg>
            <seg n="538f9a29">
              Min förhoppning här och nu är att arbetsmarknadsministern ska
              svara på frågan: Är det så att Moderaterna inte förespråkar medborgarlön,
              eller om man ska vara mer precis, det som man har lagt fram förslag
              om i utredningen och som man kallar för ett sökvillkor? Är det
              på det sättet? Då kan vi ta en debatt kring det. Om det inte är
              på det sättet skulle det vara väldigt bra att få ett klart besked
              om det också.
            </seg>
          </u>
          <note type="speaker" n="f6d2f4ea">
            Anf. 103 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_arbetsmarknadsminister_w" xml:id="i-45757cdcfd8f0b19-32" n="a3b040a2">
            <seg n="26f0eab3">
              Fru talman och Patrik Björck! Jag tyckte att jag var väldigt
              tydlig i mitt svar. Det är alliansregeringens uppfattning att
              arbetslöshetsförsäkringen är och ska vara en omställningsförsäkring
              som man kvalificerar sig för genom arbete. Alliansregeringen förespråkar
              inte någon form av medborgarlön. Det är väldigt viktigt att det
              finns en tydlig arbetslinje i arbetslöshetsförsäkringen. På så
              sätt tror jag att jag har uttryckt mig klart och tydligt.
            </seg>
          </u>
          <note type="speaker" n="4284a5e6">
            Anf. 104 PATRIK BJÖRCK (S):
          </note>
          <u who="patrik_bjorck_79e92e_w" xml:id="i-ffb3bcb51e39a7d4-2" n="c10dcc1c">
            <seg n="e6c29b81">
              Fru talman! Jag tackar för det klara och tydliga svaret. Då vill
              jag bara passa på att uppmärksamma arbetsmarknadsministern på
              att den utredning som bland annat jag deltar i är en parlamentarisk
              utredning. Idén med en parlamentarisk utredning är att partierna
              ska vara där och företräda sina uppfattningar. Man ska kunna diskutera
              de problem och direktiv som man har fått av regeringen om man
              eventuellt ska kunna hitta lösningar och komma fram i de frågor
              som man har satts att utreda. Men hela idén med en parlamentarisk
              utredning är naturligtvis att i parlamentet företrädda partier
              finns med.
            </seg>
            <seg n="a2433532">
              Då får jag förutsätta, fru talman, att arbetsmarknadsministern
              när hon nu uttalar sig även uttalar sig om den moderata uppfattningen
              om hur arbetslöshetsförsäkringen ska vara utformad. Då kan jag
              ta med mig till utredningen att jag är trygg med att man inte
              vill ha ett sökvillkor, att man inte vill ha en medborgarlön,
              att man inte kommer att driva den typen av frågor i utredningen
              och att jag i fortsättningen slipper debattera åt två håll med
              samma politiska motståndare på en gång, fru talman.
            </seg>
            <seg n="7f3fba4d">
              Jag tackar för det tydliga svaret och hoppas att min tolkning
              av det svaret är riktig samt att Moderaterna även i den parlamentariska
              utredningen företräder den ståndpunkten.
            </seg>
          </u>
          <note type="speaker" n="ad0c33b4">
            Anf. 105 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_arbetsmarknadsminister_w" xml:id="i-45757cdcfd8f0b19-33" n="a3b040a2">
            <seg n="d686f9c7">
              Fru talman! Detta är en utredning som pågår. Patrik Björck deltar
              i den tillsammans med en mängd andra parlamentariker. När utredningen
              lägger fram sina förslag kommer jag och regeringen att ta ställning
              till dem. Jag känner inte till och kommer inte att kommentera
              vad som diskuteras inom utredningen, som inte är öppen för allmänheten.
              Men jag har varit väldigt tydlig i mitt svar om att utredningen
              är viktig. Den har ett svårt och omfattande uppdrag. Alliansregeringens
              uppfattning är att arbetslöshetsförsäkringen fortsatt ska vara
              en omställningsförsäkring mellan arbeten med en tydlig arbetslinje.
            </seg>
          </u>
          <note n="7442d927">
            Överläggningen var härmed avslutad.
          </note>
          <note n="cd45492d">
            18 § Svar på interpellation 2012/13:367 om privata aktörer inom
            Arbetsförmedlingens område
          </note>
          <note type="speaker" n="11fe0127">
            Anf. 106 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_arbetsmarknadsminister_w" xml:id="i-45757cdcfd8f0b19-34" n="a3b040a2">
            <seg n="51cbf3b5">
              Fru talman! Ali Esbati har frågat mig vilka snabba åtgärder jag
              avser att vidta för att följa upp avslöjanden om meningslösa aktiviteter
              och orimliga vinstmarginaler hos privata aktörer som anlitas av
              Arbetsförmedlingen samt om jag planerar att vidta åtgärder för
              en genomgripande utvärdering av den privata coachnings- och förmedlingsverksamheten.
              Ali Esbati har även frågat om jag planerar att vidta åtgärder
              för att stärka Arbetsförmedlingens roll som ansvarig för en sammanhållen
              arbetsförmedlings- och kompetensutvecklingsverksamhet.
            </seg>
            <seg n="6b0aa26f">
              Jag vill vara tydlig med att det är oerhört viktigt att de personer
              som tar del av insatser från privata aktörer ska få ett professionellt
              stöd som hjälper dem att komma i arbete. De uppgifter som uppmärksammats
              i medierna om oseriösa aktörer är provocerande och oacceptabla.
            </seg>
            <seg n="062b1d7e">
              Arbetsförmedlingens kontroll av de privata aktörerna ska säkerställa
              att personer får bra och effektiva insatser samt att fusk och
              missbruk inte förekommer. Kontroll är också viktigt för Arbetsförmedlingens
              förtroende och för förtroendet för de många seriösa aktörer som
              finns. Jag vet att Arbetsförmedlingen redan i dag har en rad av
              kontrollinsatser som syftar till att upptäcka oseriösa aktörer,
              men det finns ett starkt behov av att se över hur kontrollen fungerar.
              Jag har därför försäkrat mig om att Arbetsförmedlingen tar problemen
              på allvar och vidtar de åtgärder som krävs för att komma till
              rätta med de problem som uppmärksammats.
            </seg>
          </u>
          <note type="speaker" n="e5331352">
            Anf. 107 ALI ESBATI (V):
          </note>
          <u who="unknown" xml:id="i-45757cdcfd8f0b19-35" n="3a744d3f">
            <seg n="e0417810">
              Fru talman! Jag får tacka för svaret. Det är uppriktigt glädjande
              att höra att ministern kallar en del av de uppgifter som framkommit
              om den privata förmedlings- och coachningsverksamheten för provocerande
              och oacceptabla. Det är också bra att ministern har försäkrat
              sig om att Arbetsförmedlingen tar problemen på allvar.
            </seg>
            <seg n="1c6684bd">
              Men svaret från Hillevi Engström är samtidigt symtomatiskt. Det
              bygger på en övertygelse om att alla avslöjanden alltid kan skrivas
              på kontot oseriösa aktörer. Då blir också lösningen, som vi hör,
              mer kontroll, fler kontrollinstanser och nya kontrollrutiner.
              Ingenting i svaret andas en reflexion över möjliga systembrister,
              över att det kanske är själva konstruktionen som inbjuder till
              problem av det slag som vi har sett exempel på i medierna.
            </seg>
            <seg n="ff7f0a8e">
              En indikation på det är att det här inte är något nytt. Vi är
              kanske några som minns rubriker för fyra fem år sedan som Då:
              vd för sekt nu: jobbcoach. När det skedde ledde det till en del
              skärpning och uppstramning, men kärnproblemet kvarstår. Det bygger
              på att alliansregeringen direkt efter valsegern 2006 utfärdade
              dekret om att man snabbt skulle outsourca en stor och nu växande
              del av Arbetsförmedlingens uppgifter, och det är en målsättning
              som regeringen har hållit fast vid hela tiden i efterföljande
              regleringsbrev, kosta vad det kosta vill. Det här är alltså en
              bransch som man aktivt har skapat med politiska beslut och med
              offentliga medel.
            </seg>
            <seg n="871733f6">
              Vad vi har att göra med här är en offentligt finansierad privatisering
              av en uppgift som är genuint samhällelig. Den nytta som finns
              med att ha en fungerande arbetsförmedling och erbjuda god kompetensutveckling
              är samhällsekonomisk. Det är en vinst som svårligen kommer enskilda
              aktörer och företag till godo. Det är därför staten i det här
              fallet har fått skapa en pseudomarknad, och det är därför som
              det faktiskt är ganska rationellt av många av de här aktörerna
              att optimera det arbete de gör utifrån vad det är de får inkomster
              från. Det är märkligt att regeringen på andra områden närmast
              är besatt av incitament och vad de gör för folks beteende, men
              inte här.
            </seg>
            <seg n="96997950">
              Ur detta perspektiv är den person som ska coachas, matchas och
              lotsas inte målet för verksamheten, utan medlet för att uppnå
              målet, som är vinst. Man kan öka den vinsten genom att spara på
              det man spenderar på varje deltagare eller, enklast, genom att
              ta in fler deltagare. Och det är det vi har sett.
            </seg>
            <seg n="b5b22ec8">
              Ministern och generaldirektören kan komma till tv och ge signaler,
              men vi riskerar ändå att åter få se det som vi har fått höra om
              i går och i dag, till exempel om privata lotsar. Det som sker
              är att man exempelvis ger bort en dator till den som ska komma
              till lotsen.
            </seg>
            <seg n="c45a51da">
              Det kan vara jättebra om en arbetslös får en dator. Men poängen
              är det som jag sade nyss: Målet för verksamheten är inte vad som
              händer med den arbetslöse utan att få in en större summa från
              Arbetsförmedlingen.
            </seg>
            <seg n="0f2c3f66">
              När jag hör Arbetsförmedlingens upphandlingschef uttrycka den
              problematiken så här i SVT: Arbetsförmedlingen är ju inte en del
              av transaktionen mellan kunden och leverantören, kan jag inte
              bli annat än lite förfärad.
            </seg>
            <seg n="69a7fc0d">
              Vad har arbetsmarknadspolitiken kommit till? Det är en myndighet
              som har tvingats reducera sitt ansvar till något slags corporate
              lingo, privata anordnare som har skyhöga vinstmarginaler uppåt
              30 procent samtidigt som långtidsarbetslösheten skjuter i höjden.
            </seg>
            <seg n="c396e023">
              Det finns all anledning för mig att upprepa den mer breda frågeställning
              som jag försökte resa här: Finns det några tankar om en mer övergripande
              utvärdering av outsourcingverksamheten? Finns det några åtgärder
              som regeringen har tänkt vidta för att stärka en sammanhållen
              förmedlings- och kompetensutvecklingsverksamhet?
            </seg>
          </u>
          <note type="speaker" n="e84f485c">
            Anf. 108 PATRIK BJÖRCK (S):
          </note>
          <u who="patrik_bjorck_79e92e_w" xml:id="i-ffb3bcb51e39a7d4-3" n="c10dcc1c">
            <seg n="e641260e">
              Fru talman! Jag tänkte passa på att fråga arbetsmarknadsministern
              om ansvarsfördelningen. Det verkar som att det finns en samsyn
              om att situationen i dag är väldigt problematisk. Jag tror att
              arbetsmarknadsministern har uttryckt det som att den har varit
              provocerande. Det är med väldigt starka ord som hon har beskrivit
              den situation som vi har i dag.
            </seg>
            <seg n="85e9f655">
              När man läser svaret kan man ana en viss kritik mot myndigheten
              Arbetsförmedlingen från ministerns sida. När ministern uttalade
              i sig medierna strax efter att detta hade avslöjats för några
              veckor sedan var arbetsmarknadsministern väldigt tydlig och hård
              i sin kritik av myndigheten och skyllde hela debaclet på myndigheten
              Arbetsförmedlingen.
            </seg>
            <seg n="55f659dc">
              På arbetsmarknadsutskottets möte i dag kom generaldirektören
              och några av hennes underlydande chefer för att redogöra för arbetsmarknadsutskottet
              om den situation som har uppstått och hur man tänkt hantera den.
            </seg>
            <seg n="fe6cf8e5">
              På fråga i utskottet om ansvar för detta hade generaldirektören
              en annan syn än den som arbetsmarknadsministern ger uttryck för
              här. Där fick jag ett väldigt klart intryck av att man från myndighetens
              sida, dess generaldirektör och personal tyckte att ansvaret skulle
              läggas på regeringen.
            </seg>
            <seg n="99142871">
              Man hävdade att det var regleringsbrevets krav och utformning
              av volymer och annat när det gällde kompletterande aktörer som
              hade gjort det mer eller mindre omöjligt att undvika den svåra
              situation som man hade hamnat i.
            </seg>
            <seg n="963ca3b9">
              Nu har vi en situation där arbetsmarknadsministern menar att
              den mycket provocerande och svåra situation vi har hamnat i är
              myndighetens ansvar, och vi har en situation där generaldirektören
              och myndigheten anser att det är regeringens ansvar genom de regleringsbrev
              som man har fått.
            </seg>
            <seg n="99ce40ed">
              Detta är väldigt otillfredsställande för alla de arbetslösa som
              kommer i kläm och helt enkelt inte får det stöd och den hjälp
              som de är berättigade till.
            </seg>
            <seg n="8f783ca7">
              Jag funderar över om arbetsmarknadsministern skulle kunna svara
              lite på ansvarsfrågan. Är det i huvudsak en myndighet som genom
              sin oskickliga behandling av situationen har orsakat det provocerande
              och svåra läge vi har? Eller är det regeringens instruktioner
              via regleringsbrev som har satt myndigheten i en omöjlig situation?
            </seg>
          </u>
          <note type="speaker" n="b930acfc">
            Anf. 109 HANIF BALI (M):
          </note>
          <u who="hanif_bali_70a7a0_w" xml:id="i-5eac43a528cb9f71-2" n="84b977b2">
            <seg n="ead686ff">
              Fru talman! Det är alltid väldigt intressant att lyssna på diskussionen
              om de kompletterande aktörerna, jobbcoacherna och så vidare. Debatten
              förs som om att de åtgärder som är ineffektiva, inte meningsfulla
              eller slöseriet med skattepengarna endast existerar i privata
              företag. Det är endast där som sådana problem uppstår.
            </seg>
            <seg n="ea534a9f">
              Det är som att det aldrig i svensk historia varit så i offentlig
              verksamhet att människor kommit till en AMS-kurs där det inte
              varit meningsfulla arbetsuppgifter. Det är som att det aldrig
              i svensk modern historia varit så att människor har blivit slussade
              i åtgärder hos de offentliga AMS-projekten i Socialdemokraternas
              och Vänsterns Sverige som inte haft några resultat alls.
            </seg>
            <seg n="a403e657">
              Det finns oseriösa aktörer. Trots detta och att Arbetsförmedlingens
              uppföljning inte har varit tillräckligt bra hittills levererar
              sammanlagt de privata och kompletterande aktörerna bättre resultat
              än Arbetsförmedlingen. Det säger ganska mycket om den socialistiska
              självbilden som finns att staten och det offentliga aldrig kan
              göra fel. Det kan aldrig vara ineffektivt. Man har alltid medborgarnas
              bästa och individens bästa för ögonen. Det är som att en verksamhet
              i det offentliga omöjligt kan bli ineffektiv. Det är en ganska
              orimlig tanke.
            </seg>
            <seg n="34f871ba">
              Under den tid som Arbetsförmedlingen har genomfört en ganska
              stor resa är man uppe i ganska effektiva nivåer i att få människor
              i arbete. Det är inte tillräckligt effektivt. Men jämför vi med
              tidigare nivåer med AMS-projekten som Göran Persson hittade på
              och Patrik Björck kramade och älskade var de ännu mindre effektiva.
            </seg>
            <seg n="f5a4c532">
              De oseriösa aktörerna spöar Göran Perssons arbetsmarknadspolitik.
              Är inte detta det pinsamma? Vad är receptet för problematiken?
              Var är Ali Esbatis recept? Det är att gå tillbaka till det gamla.
              Logiken är helt frånvarande.
            </seg>
            <seg n="738cc60e">
              Vi märker att kompletterande aktörer är en effektiv metod att
              få människor i arbete när de gör rätt saker och är seriösa aktörer.
              Vi vet att det leder till gott resultat. Det är precis som i offentlig
              verksamhet när det är seriösa medarbetare, seriösa handlingsplaner,
              seriösa projekt och seriösa insatser. Då ser vi att det också
              leder till effektiva åtgärder.
            </seg>
            <seg n="c1aad8a9">
              Lösningen måste väl vara att ha en bra uppföljning och se till
              att det är effektiva åtgärder och inte att gå åt andra hållet
              och förbjuda det bara på grund av driftsformen.
            </seg>
            <seg n="b903c8b8">
              Problemet är inte effektiviteten, utan det är ett slagträ i debatten.
              Det verkliga problemet är att Ali Esbati hatar privata alternativ.
              Han tycker inte om dem. Det spelar ingen roll om det hade varit
              100 procents effektivitet eller noll procents. Han är principiellt
              emot.
            </seg>
            <seg n="70bda7cf">
              Det framkommer inte i den här debatten. Jag skulle önska att
              Ali Esbati var lite mer ärlig med sina intentioner i debatten.
            </seg>
          </u>
          <note type="speaker" n="08e4119a">
            Anf. 110 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_arbetsmarknadsminister_w" xml:id="i-45757cdcfd8f0b19-36" n="a3b040a2">
            <seg n="184f3015">
              Fru talman! Låt mig återigen vara tydlig. När det gäller dem
              som är oseriösa och inte följer de regler som finns ska Arbetsförmedlingen
              vidta tydliga och kraftfulla åtgärder. Vi har ett system med kompletterande
              aktörer eftersom vi tror på det och har tagit lärdom av de system
              som funnits under många år mellan LO och Svenskt Näringsliv i
              omställningsförsäkringarna.
            </seg>
            <seg n="e29a7b18">
              Det behövs hjälp och stöd när människor är arbetssökande. De
              behöver någon som stärker dem som individer. Vi har sett fantastiskt
              bra resultat inte minst från systemen inom omställningsavtalen.
              I stort sett samma leverantörer gör nu arbete åt Arbetsförmedlingen.
            </seg>
            <seg n="cef2caf2">
              Jag är övertygad om att de flesta gör ett bra jobb. Det visar
              deltagarundersökningar där 93 procent är nöjda eller mycket nöjda
              med bemötandet, och 78 procent menar att den kompletterande aktören
              har rätt kompetens.
            </seg>
            <seg n="135020fc">
              Men det är inte tillräckligt bra så länge det finns ett enda
              företag som hanterar skattebetalarnas pengar på ett oetiskt, oriktigt
              eller kanske till och med kriminellt sätt. Låt mig vara väldigt
              tydlig med det. Där menar jag att Arbetsförmedlingen måste bli
              betydligt bättre på uppföljning.
            </seg>
            <seg n="1d03fe3a">
              Jag tror att vi har en samsyn, Socialdemokraterna och alliansregeringen,
              om att det kan behövas kompletterande aktörer. I varje fall har
              Ylva Johansson gått ut och krävt detta. Det behövs kanske ännu
              fler. Vi har detta inom arbetsmarknadspolitiken. Vi har nästan
              all arbetsmarknadsutbildning upphandlad av privata företag, som
              i stort sett gör detta på ett bra sätt. Vi har rehabiliteringstjänster,
              och vi har jobbcoacher.
            </seg>
            <seg n="af6f93cf">
              Utmaningen ligger i de stora volymer som har blivit till under
              den stora krisen när det kommer många nyarbetslösa på grund av
              att företagen varslar och säger upp. Det har då brustit i kontrollen
              och uppföljningen. Jag har krävt av Arbetsförmedlingens ledning
              att de ska återrapportera hur de tänker sig att förbättra kontrollverksamheten.
              Jag ser fram mot rapporten inom en snar framtid, för jag tror
              att det behövs något som kompletterar den statliga Arbetsförmedlingen
              där det finns drygt 13 000 medarbetare på 300 lokala kontor. Jag
              skulle önska att det fanns fler ideella organisationer och mer
              av fackliga organisationer som kunde agera som jobbcoacher. Jag
              kan nästan inte tänka mig någon bättre än till exempel en Metallklubbsorganisation
              som skulle kunna coacha och hjälpa sina arbetssökande medlemmar.
              De vet verkligen att stärka medlemmarnas självkänsla och, och
              de vet vilken kompetens de har. Det behövs fler aktörer.
            </seg>
            <seg n="40915729">
              Eftersom många av de företag som nu ifrågasätts är auktoriserade
              och har gått igenom kvalitetskontroller inom bemanningsföretagen
              och Almega efterlyser jag också från branschen att man tar i med
              hårdhandskarna mot de få för jag tror att det är få som inte sköter
              detta på ett korrekt sätt. Det krävs inom all verksamhet att man
              har regler och riktlinjer, uppföljning och kontroll. Jag tror,
              till skillnad mot en del andra som tycker att vi har för mycket
              regler hos Arbetsförmedlingen, att regler är viktiga. Det är viktigt
              att människor är aktiva och söker arbete för att uppfylla kraven
              i arbetslöshetsförsäkringen. Det är viktigt att de som arbetar
              på Arbetsförmedlingen bemöter människor på ett korrekt sätt, på
              ett professionellt sätt, och att de hjälper till. Det är viktigt
              att människor får det de har rätt till i form av tidiga insatser
              från första dagen, till exempel, för alla ungdomar och så vidare.
              Det behövs regler i ett samhälle för att det ska fungera.
            </seg>
            <seg n="69e64b2f">
              Jag vill nu se vad Arbetsförmedlingen återrapporterar till Regeringskansliet
              om sina förbättrade uppföljningsmekanismer. Det är uppenbart så
              att Arbetsförmedlingen är ansvarig för hur man de facto hanterar
              upphandlingar, avtal och kontroller. Det ligger på myndighetens
              ansvar.
            </seg>
          </u>
          <note type="speaker" n="09b7f2c6">
            Anf. 111 ALI ESBATI (V):
          </note>
          <u who="unknown" xml:id="i-45757cdcfd8f0b19-37" n="3a744d3f">
            <seg n="fa45c915">
              Fru talman! Det är på sätt och vis roande att ha en debatt med
              Hanif Bali. Han lägger fram en massa helt orimliga saker som jag
              påstås ha sagt, och sedan säger han att detta var en orimlig tanke.
              Utan jämförelse i övrigt får jag en bild av scenen i Taxi Driver
              där Robert de Niro står och ropar till sin spegelbild: You talking
              to me? Det är så att säga svårt att komma in och ta diskussionen
              där.
            </seg>
            <seg n="92625c8a">
              Men jag ska försöka förklara lite igen vad jag menade. Jag hävdade
              inte att den offentliga Arbetsförmedlingen aldrig har misslyckats
              eller att det aldrig har varit någonting dåligt som har hänt.
              Självfallet har det gjort det. Men min poäng är att de specifika
              misslyckanden och problem som vi nu har fått se ytterligare exempel
              på i medieuppgifter inte är slumpmässiga. Det finns inbyggda problem
              där som, för att använda ett språk som kanske är tydligare och
              förstås bättre här, bygger på märkliga och problematiska incitamentsstrukturer.
              Det kan finnas ineffektivitet i den offentliga förvaltningen.
              Då kan man diskutera det och försöka lösa det. Men när man har
              det system som man har i dag bygger man in problemet att aktörerna
              tjänar sina pengar på att få in så många personer som möjligt
              i verksamheten och inte på vad det är de gör med de personer som
              finns i systemet.
            </seg>
            <seg n="8a8c0ca2">
              Skillnader mellan olika aktörer låter sig svårligen jämföras
              därför att det handlar om att folk har olika förutsättningar.
              Det är olika grupper som kommer till olika aktörer. Många personer
              skulle naturligtvis ha fått jobb i alla fall, men det spelar mindre
              roll i det här fallet. Det man tjänar pengar på är att ta in så
              stora volymer som möjligt.
            </seg>
            <seg n="8670283f">
              Sedan landar vi igen i diskussionen om att det handlar om oseriösa
              aktörer. I några av fallen handlar det om några av de allra största
              aktörerna i branschen på denna marknad som är skapad explicit
              och helt och hållet med politiska beslut. Det är de som har vinstmarginaler
              på runt 30 procent. Det är helt orimliga vinstmarginaler i denna
              bransch. Det är tydligt att man helt enkelt håvar in en massa
              offentliga medel som rimligen kunde ha använts på bättre sätt
              någon annanstans.
            </seg>
            <seg n="e5737c65">
              Återigen: Det handlar om att man dels ska se över systemet som
              genererar det ministern kallar för provocerande resultat, dels
              tänka på om vi genom en mer övergripande bild av arbetslösheten
              inom Arbetsförmedlingens område skulle kunna få en bättre förmedlingsverksamhet.
              Vi skulle till exempel kunna satsa på att inte ha så många passiva
              åtgärder som fas 3 och ha mer aktiva åtgärder som gör människor
              bättre förberedda på att ta jobb när konjunkturen blir bättre.
            </seg>
            <seg n="f87e5973">
              Det är det som det handlar om, men det verkar inte finnas någon
              som helst självkritik att skönja i det som regeringen säger och
              detta trots det som Patrik Björck var inne på: Generaldirektören
              för myndigheten påpekar själv att en del av problemet helt enkelt
              är att man i regleringsbreven tydligt säger att det ska bli fler
              som hamnar i den outsourcade verksamheten. Då måste man helt enkelt
              springa efter med mer och mer kontroll som inte nödvändigtvis
              behöver vara effektiv utan som tvärtom kan kosta mer än det smakar.
              Det är det som är problemet, och det skulle vara intressant att
              höra om något slags frö till funderingar över denna helhetsproblematik
              från regeringens sida.
            </seg>
          </u>
          <note type="speaker" n="56de3228">
            Anf. 112 PATRIK BJÖRCK (S):
          </note>
          <u who="patrik_bjorck_79e92e_w" xml:id="i-ffb3bcb51e39a7d4-4" n="c10dcc1c">
            <seg n="0e3981e2">
              Fru talman! Jag kan bekräfta vår samsyn, arbetsmarknadsministern.
              Det är helt riktigt. Jag delar den synpunkten; vi har en samsyn.
              Till skillnad från Hanif Bali har jag och arbetsmarknadsministern
              en samsyn om att kompletterande aktörer kan vara bra. Hanif Bali
              har inte den uppfattningen. Han har en fundamentalistisk uppfattning:
              Det ska bara vara privata utförare, och då kan de inte vara kompletterande.
              Det ska inte finnas någon arbetsförmedling. Men arbetsmarknadsministern
              och jag är överens om att kompletteringar kan vara bra om de är
              kompletterande, om de har något nytt och om de har en annan kompetens.
              Där har vi en samsyn.
            </seg>
            <seg n="2bbd9fbf">
              Arbetsmarknadsministern och jag har också en samsyn, till skillnad
              från Hanif Bali, om att dagens situation är provocerande oacceptabel.
              Till skillnad från Hanif Bali tycker både jag och arbetsmarknadsministern
              att det som sker är oacceptabelt och provocerande. Det tycker
              också generaldirektören för myndigheten. Så långt finns det en
              samsyn.
            </seg>
            <seg n="4be67c02">
              Men sedan har jag en fråga. Det finns inte någon samsyn mellan
              myndigheten och generaldirektören och ministern och regeringen
              om var ansvaret är att utkräva. Det är viktigt att vi reder ut
              detta. Är det en oskicklig myndighet och en oskicklig ledning
              av Arbetsförmedlingen som har lett till denna oacceptabla och
              provocerande situation? Eller är det en konsekvens av regeringens
              politik? Det är det vi måste reda ut, fru talman.
            </seg>
            <seg n="e62861c3">
              Personligen tror jag att vi hittar svaret hos arbetsmarknadsministern
              och regeringen när det gäller utformningen av kraven på myndigheten.
              Jag tror att myndigheten i det här fallet har gjort så gott som
              den har kunnat. Jag skulle vilja höra arbetsmarknadsministern
              reflektera över detta.
            </seg>
          </u>
          <note type="speaker" n="5777c499">
            Anf. 113 HANIF BALI (M):
          </note>
          <u who="hanif_bali_70a7a0_w" xml:id="i-5eac43a528cb9f71-3" n="84b977b2">
            <seg n="0592bc7b">
              Fru talman! Nej, jag anser inte att allt ska vara privat. Däremot
              anser jag att det är bra att det är privat. Något som gjorde mig
              väldigt glad var att Socialdemokraterna för inte så länge sedan
              gick ut och propagerade för privata arbetsförmedlingar. Det var
              intressant, och det välkomnar vi självfallet.
            </seg>
            <seg n="328c286b">
              Men jag undrar hur det ska gå ihop med Ali Esbatis inställning
              att grundproblematiken är att man vill gå med vinst. Den inneboende
              faktorn är att man ska eller kan gå med vinst och att det är privata
              aktörer. Hur ska det gå att få ihop en regering då, när problematiken
              är just att de är privata?
            </seg>
            <seg n="31e160cd">
              Jag har aldrig sagt någonting som du inte tycker, Ali Esbati.
              Du tycker att den grundläggande problematiken är just incitamentet
              att gå med vinst. Det är problemet, och det leder till att man
              inte har incitament att få människor i arbete. Det kan vi såklart
              åtgärda på många olika sätt. Man kan till exempel öka incitamenten
              att få människor i arbete genom att öka prestationsbaserade ersättningar.
              Det finns många sådana modeller. Eller så kan man se till att
              när Arbetsförmedlingen beställer en spade får de en spade och
              inte en högaffel. En ganska effektiv metod är alltså att se till
              att privata leverantörer levererar det som man vill ha.
            </seg>
            <seg n="610f94ce">
              Det finns en ganska stor samsyn i Sveriges riksdag, med till
              exempel Socialdemokraterna, om att privata aktörer har en roll
              att spela och att det är viktigt att de gör det, men man har fungerande
              kontrollmetoder och förbjuder inte allt privat helt och hållet.
              Med Ali Esbatis logik är det så att om privata aktörer beter sig
              dåligt bör man förbjuda dem just därför att de är privata. Då
              borde logiken vara även den omvända, vilket är ganska orimligt.
            </seg>
          </u>
          <note type="speaker" n="2b0e0ced">
            Anf. 114 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_arbetsmarknadsminister_w" xml:id="i-45757cdcfd8f0b19-38" n="a3b040a2">
            <seg n="ea2aad53">
              Fru talman! Det är viktigt att vi har en väl fungerande arbetsförmedling,
              vilket jag tycker att vi i stora delar har, men den kan alltid
              bli bättre. När Arbetsförmedlingen jobbar med kompletterande aktörer
              inom arbetsmarknadsutbildning, rehabiliteringstjänster eller jobbcoachning
              är det viktigt att ha en professionell syn på frågan om upphandling,
              avtalskonstruktioner, betalningsmodeller och framför allt resultatet
              för verksamheten men också hur deltagarna upplever en tjänst.
              Det är ett system som finns i väldigt många länder, både i Europa
              och utanför Europa, och som man har hållit på med under många,
              många år. I Australien har det blivit så pass framgångsrikt att
              det har konkurrerat ut den statliga arbetsförmedlingen. Också
              i Storbritannien, Nederländerna och Tyskland arbetar man på det
              här sättet och, som jag nämnde tidigare, i fråga om de omställningsavtal
              som finns mellan LO och Svenskt Näringsliv.
            </seg>
            <seg n="c2439264">
              Jag tror att det är viktigt att göra flera saker samtidigt. Man
              måste dels se till att det här sköts, dels inom branscherna se
              till att ha seriösa företag som levererar tjänster med hög kvalitet.
              Jag ser fram emot den återrapport från Arbetsförmedlingen som
              ska visa hur man kommer att förbättra sina kontrollmekanismer.
              Det kommer alltid att finnas en risk. Så länge det handlar om
              pengar och människor finns det risker i all verksamhet, men man
              ska försöka minimera dem så långt det går och se till att människor
              får den hjälp och det stöd som de behöver. Om vi ska ha en arbetslinje
              där alla ska få en plats, där alla som kan arbeta får en chans
              att göra det tror jag att vi kommer att vara beroende av många
              olika aktörer på arbetsmarknaden, såväl privata som ideella och
              statliga. Där har även kommunerna en viktig roll. Jag ser fram
              emot den återrapporten.
            </seg>
            <seg n="e2f2d5c1">
              Jag vill vara tydlig med att det här är en väldigt viktig uppgift
              för Arbetsförmedlingen att sköta på ett korrekt och ansvarsfullt
              sätt. I slutändan är det skattebetalarnas pengar som man förfogar
              över. Det är mycket pengar som det handlar om, och det är många
              människor som behöver stöd och hjälp för att komma tillbaka till
              arbetsmarknaden.
            </seg>
          </u>
          <note type="speaker" n="d103e534">
            Anf. 115 ALI ESBATI (V):
          </note>
          <u who="unknown" xml:id="i-45757cdcfd8f0b19-39" n="3a744d3f">
            <seg n="4cb4575a">
              Fru talman! Nej, det är inte så att jag tycker att allt som är
              privat är dåligt. Jag har i två inlägg nu försökt förklara att
              det finns områden där det är uppenbart problematiskt att lägga
              ut uppgifter på privata aktörer. För att använda det exempel som
              Hanif Bali nämnde är det ganska enkelt att objektivt konstatera
              skillnaden mellan en spade och en högaffel. Det är betydligt svårare
              att utvärdera effektiviteten i jobbcoachning till exempel. Här
              finns det systemvinster som det är svårt eller omöjligt att prissätta
              på ett sådant sätt att den marknad som skapas blir fungerande.
              Vinsterna av en fungerande generell arbetsförmedlingsverksamhet
              som gör att människor får kompetensutveckling utifrån den situation
              som de befinner sig i är alltså svåra att föra ned på individuell
              nivå så att man kan sätta en prislapp på dem och säga: Grattis,
              företag X, nu får ni de här pengarna från staten för att ni har
              lyckats bra eller dåligt.
            </seg>
            <seg n="e0218756">
              Då får vi en situation som finns i en del andra branscher där
              regeringens privatiserings- och prissättningsiver har fått vara
              dominerande. Vi får till exempel se vårdcentraler som raggar kunder
              på studentskivor och skolor som ger bort datorer till eleverna
              för att de ska komma just dit. Sedan vet man inte riktigt vad
              som händer.
            </seg>
            <seg n="9b4d707a">
              Det här är ett område där vi har sett resultaten på ett väldigt
              tydligt sätt, och de är inte bra. Det finns saker som Arbetsförmedlingen
              har upphandlat tidigare och kan upphandla också i framtiden, men
              jag konstaterar att det nästan inte finns någon förståelse för
              att den pseudomarknad som har skapats medför stora problem för
              de arbetslösa och därmed för samhällsekonomin. Det är en förklaring
              bland många till att man inte lyckats få bukt med långtidsarbetslösheten,
              som fortsätter att öka.
            </seg>
          </u>
          <note n="7442d927">
            Överläggningen var härmed avslutad.
          </note>
          <note n="8331ca27">
            19 § Svar på interpellation 2012/13:371 om överutnyttjande av
            lönebidragsanställningar
          </note>
          <note type="speaker" n="98d9391e">
            Anf. 116 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_arbetsmarknadsminister_w" xml:id="i-45757cdcfd8f0b19-40" n="a3b040a2">
            <seg n="ef112d33">
              Fru talman! Mattias Jonsson har frågat mig om jag, mot bakgrund
              av de medieuppgifter som publicerats i Göteborgs-Posten, finner
              anledning att se över på vilket sätt regeringen detaljstyr Arbetsförmedlingen.
            </seg>
            <seg n="d38bf2dc">
              Jag vill börja med att säga att det i grunden är mycket positivt
              när arbetslösa får en anställning, oavsett om det sker med stöd
              eller inte. Det är snarare ett problem att inte fler arbetslösa
              kan få en anställning med hjälp av de ekonomiska stöd som Arbetsförmedlingen
              kan erbjuda arbetsgivare.
            </seg>
            <seg n="e88247c5">
              För att exempelvis få ett lönebidrag krävs att personen har en
              dokumenterad funktionsnedsättning som medför nedsatt arbetsförmåga.
              Den ersättning som kan lämnas ska kompensera arbetsgivaren för
              den nedsättning av arbetsförmågan som individen bedöms ha. Jag
              vill betona att en anställning med lönebidrag i princip motsvarar
              vilken vanlig anställning som helst.
            </seg>
            <seg n="922a02e6">
              Arbetsförmedlingen ska, vid prövningen av om det finns behov
              av exempelvis lönebidrag, bedöma både individens nedsättning av
              arbetsförmåga och om arbetet är lämpligt utformat efter den sökandes
              behov. Regeringen har inte reglerat hur många personer med praktik
              eller lönebidrag som en arbetsgivare får anställa just för att
              lämpligheten av insatsen ska bedömas av myndigheten i varje enskilt
              fall.
            </seg>
            <seg n="2845b741">
              Med det sagt vill jag betona att förekomsten av överutnyttjande
              av de arbetsmarknadspolitiska stöden är något som regeringen motarbetar
              aktivt. Arbetsförmedlingen ska säkerställa en god kontroll i sin
              verksamhet. Jag förutsätter att myndigheten kontinuerligt ser
              över hur detta görs. Regeringen har nyligen beslutat om en utredning
              om felaktiga utbetalningar inom den arbetsmarknadspolitiska verksamheten,
              dir. 2013:31. Utredningen ska bland annat kartlägga och analysera
              situationer där det finns risk för ett icke avsett utnyttjande
              eller ett överutnyttjande av ersättningar och ska redovisa sitt
              uppdrag senast den 31 mars 2014.
            </seg>
          </u>
          <note type="speaker" n="9054360f">
            Anf. 117 MATTIAS JONSSON (S):
          </note>
          <u who="mattias_jonsson_88333c_w" xml:id="i-5e50fceffc98516f-0" n="2be304bc">
            <seg n="c28bc75a">
              Fru talman! Tack för svaret, Hillevi Engström! Den här frågan
              har jag ställt med anledning av att Göteborgs-Posten har uppmärksammat
              till att börja med en kafékedja som enligt uppgift skulle ha närmare
              50 procent av sina anställda i olika former av lönebidragsanställningar.
              Jag blev berörd över den rapportering som Göteborgs-Posten haft
              och där arbetsmarknadsministern har uttalat sig och tyckt till
              på vilket sätt det här hanterats med ordalag att det inte skadar
              om det är fler företag som använder olika former av lönebidrag.
            </seg>
            <seg n="baa1cc30">
              Självklart är det ur arbetsmarknadssynpunkt viktigt att vi har
              en politik där vi ser till att personer med olika typer av funktionshinder
              som är långt ifrån arbetsmarknaden kan få hjälp att komma in på
              arbetsmarknaden. Där kanske ett sådant stöd är en god idé. Det
              har fungerat väl. Det har varit aktivt under många år.
            </seg>
            <seg n="8e2ed8af">
              I dagens Göteborgs-Posten uppmärksammas ytterligare en kedja,
              nämligen taxibranschen. Från 2008, när det fanns ett par personer
              med lönebidrag, finns det nu, i alla fall enligt Göteborgs-Posten,
              1 032 personer. Om man ser till antalet bilar motsvarar det att
              ungefär 50 procent av de anställda i dag går på lönebidrag.
            </seg>
            <seg n="ef6e29bc">
              Fackföreningen, Transport, säger att de säger nej till alla typer
              av lönebidrag. Jag undrar över fackets roll, när de ska göra utlåtanden.
              Hur ser arbetsmarknadsministern på Arbetsförmedlingens skyldighet
              att lyssna på fackets utlåtanden?
            </seg>
            <seg n="7110af7e">
              Vi har en person som heter Anders Andersson som är regionansvarig
              på Taxiförbundet. Han säger att det inte finns någon som helst
              anledning att den här typen av bidrag ska finnas inom taxibranschen.
            </seg>
            <seg n="aa26b024">
              Jag tror inte att detta är någon enskild händelse i taxibranschen
              i Västra Götaland eller en kafékedja i Göteborg, utan detta är
              något som har utvecklats efter regeringens politik.
            </seg>
            <seg n="5c14c445">
              Det finns egentligen två delar i detta. Det ena är avsaknaden
              av begränsning vad gäller lönebidrag till respektive företag.
              Hur ser arbetsmarknadsministern på det? Tidigare har det funnits
              en begränsning på fem personer per företag. Lönebidrag var ju
              riktat framför allt till företag som var lite större, där det
              fanns rätt möjligheter till handledning från arbetsgivarens sida.
              Men den möjligheten finns inte så som lönebidrag används i dag.
              Det är det ena.
            </seg>
            <seg n="ba334156">
              Det andra är att det enligt min uppfattning är en alldeles för
              hård styrning för att möjliggöra utbildningar efter regionala
              förutsättningar i en viss region. I Västra Götaland ser det inte
              likadant ut som i Norrland, i södra Sverige eller här i Helsingfors.
              Arbetsförmedlingen måste kunna vara mer flexibel för att kunna
              använda de medel som tilldelas.
            </seg>
            <seg n="33174a39">
              Vi har haft en annan debatt här, du och jag, Hillevi, om att
              Arbetsförmedlingen har skickat tillbaka 18 miljarder kronor till
              staten sedan 2007. De pengarna skulle gå till olika typer av utbildningar
              men kunde inte användas därför att Arbetsförmedlingen är så hårt
              reglerad via sitt regleringsbrev, medan det verkar vara en politik
              att se till att fler företag ska ta till sig personer med olika
              typer av bidrag.
            </seg>
            <seg n="4a48edf4">
              Är arbetsmarknadsministern beredd att se till att det kan bli
              en reglering i frågan?
            </seg>
          </u>
          <note type="speaker" n="cf0d766d">
            Anf. 118 GUSTAV NILSSON (M):
          </note>
          <u who="gustav_nilsson_54d253_w" xml:id="i-608203cf2d084995-0" n="2f57545a">
            <seg n="e1c565d4">
              Fru talman! Vad gäller olika stöd till personer med funktionsnedsättningar
              har alliansregeringen gjort betydande insatser inom en rad olika
              områden. Man har bland annat ökat stödet till Samhall under de
              senaste åren, ökat stödet till arbetsgivare som anpassar arbetsplatsen
              så att personer med funktionsnedsättning får en rimlig chans och
              större möjligheter att börja jobba. Lönebidragen har förbättrats
              för att kompensera arbetsgivaren för den nedsättning av arbetsförmågan
              som individen kan ha.
            </seg>
            <seg n="bf7eb794">
              Jag vill också nämna den så kallade Funkautredningen, ett initiativ
              som regeringen tog. Den utredningen har remissbehandlats och fått
              ett mycket positivt mottagande från nästan alla. Om de förslagen
              blir verklighet kommer personer med funktionsnedsättning att få
              ännu bättre möjligheter, bättre levnadsvillkor och större chanser
              att få ett arbete.
            </seg>
            <seg n="d62e251c">
              Mycket är gjort, men det återstår naturligtvis mycket mer att
              göra för den här stora gruppen människor. Det gäller att kunna
              se möjligheterna, inte problemen. Förutom alla de stödformer som
              finns tror jag att det är viktigt att förändra attityder. Det
              handlar mycket om det, att se alla möjligheter som finns.
            </seg>
            <seg n="020917f1">
              Även om det har skett en liten förbättring, eftersom fler arbetsgivare
              anställer människor med funktionsnedsättning, finns det mycket
              att göra. Det är många privata arbetsgivare, ofta småföretag,
              som anställer personer med funktionsnedsättningar. Stat, kommuner
              och landsting måste bli mycket bättre på det här området.
            </seg>
            <seg n="936e1dc0">
              Personer med funktionsnedsättning är en viktig resurs för framtiden,
              när vi nu talar om att det finns ett stort behov av arbetskraft
              under kommande år för att kunna klara framtida välfärd.
            </seg>
            <seg n="9a56defc">
              Det finns stöd och bidrag i olika former, och det finns många
              insatser man kan göra på olika sätt. Förekommer det missbruk i
              något eller några fall, så att man missbrukar möjligheten att
              exempelvis använda lönebidrag, ska det naturligtvis beivras. Arbetsförmedlingen
              har där en viktig roll. De ska först och främst se till behovet
              av lönebidrag och bedöma nedsättningen av arbetsförmågan. De ska
              också kontrollera att reglerna följs. Följs de inte ska man naturligtvis
              se över detta och vidta lämpliga åtgärder. Det får inte ske något
              missbruk det kan vi nog vara överens om.
            </seg>
            <seg n="42fe3538">
              Människor med funktionsnedsättning måste ges en rimlig chans
              att komma in på arbetsmarknaden. Lönebidragen är en viktig del
              för att underlätta detta. Människor med funktionsnedsättning ska
              ses som en resurs och inte som ett problem.
            </seg>
          </u>
          <note type="speaker" n="20ca5fc3">
            Anf. 119 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_arbetsmarknadsminister_w" xml:id="i-45757cdcfd8f0b19-41" n="a3b040a2">
            <seg n="df15a2aa">
              Fru talman! Tack för interpellationen, för den är viktig!
            </seg>
            <seg n="ced52550">
              Jag tror att vi kan vara överens om att lönebidrag kan vara en
              viktig insats för att människor som är funktionsnedsatta och har
              nedsatt arbetsförmåga kan få ett arbete. Det är viktigt att det
              grundas på att man har en dokumenterad funktionsnedsättning som
              medför att man har nedsatt arbetsförmåga låt mig vara tydlig med
              det.
            </seg>
            <seg n="07f67d03">
              Jag har också följt debatten om vad som har hänt i Göteborg och
              tittat lite närmare på vad Arbetsförmedlingen de facto har gjort.
              Man har på Arbetsförmedlingen under 2013 skärpt reglerna betydligt
              kring lönebidragshanteringen. Man har formulerat nya uppdrag till
              samtliga chefer.
            </seg>
            <seg n="fdb45571">
              När det gäller just kontoret i Göteborg, som tycks ha varit drabbat
              av att det kanske inte har gått riktigt rätt till, gör man nu
              en genomgång av samtliga beslut som har fattats på det arbetsförmedlingskontoret.
              Det har lett till att man har tvingats stänga av en medarbetare
              och göra en anmälan till personalansvarsnämnden. Man kan misstänka
              att någon medarbetare inte har följt gällande regler.
            </seg>
            <seg n="8aacabd0">
              Det är också viktigt att poängtera att det i § 3 i förordningen
              (2007:1030) med instruktion för Arbetsförmedlingen tydligt framgår
              att Arbetsförmedlingens verksamhet ska utformas så att den inte
              snedvrider konkurrensförutsättningarna på arbetsmarknaden.
            </seg>
            <seg n="cff5b595">
              Det är inte heller så att bidraget får vara hur stort som helst.
              Bidraget får inte överstiga den nivå som behövs för att kompensera
              nedsättningen i arbetsförmåga. En arbetsgivare som anställer en
              person som har nedsatt arbetsförmåga får alltså en kompensation
              för att personen i fråga inte gör ett lika snabbt arbete eller
              ett arbete med lika hög kvalitet eller behöver mer hjälp och stöd.
              Det är väldigt tydligt reglerat i reglerna.
            </seg>
            <seg n="61b9f766">
              Det är viktigt att reglerna följs. Det finns tydliga instruktioner.
              Följer man reglerna ska det inte kunna ske ett överutnyttjande.
              Men jag har ändå tillsatt den här utredningen för att titta närmare
              på frågan.
            </seg>
            <seg n="0bd7270b">
              Detta gäller lönebidragen, och det är något som har funnits under
              många år, även under socialdemokratiska regeringar.
            </seg>
            <seg n="a8c70481">
              Den andra delen gäller just taxibranschen i Göteborg, som interpellanten
              tog upp. Den visar på att ganska många har ett nystartsjobb. Ett
              nystartsjobb är något annat. Det är en rättighet som man har om
              man till exempel har suttit i fängelse, om man har varit beroende
              av ekonomiskt bistånd från kommunen eller har varit långtidsarbetslös.
              Om man har varit det under en längre period får arbetsgivaren
              kompensation, en kreditering på sitt skattekonto. Arbetsgivaren
              slipper betala arbetsgivaravgift under en viss period, och i vissa
              fall får arbetsgivaren dubbel nedsättning av arbetsgivaravgiften.
            </seg>
            <seg n="0e7665dc">
              Det är viktigt att personer som har varit borta länge får en
              chans att komma tillbaka till arbetsmarknaden. För en del personer
              som har varit borta länge är många jobb stängda. Många jobb är
              ofta stängda för den som har suttit i fängelse till exempel. Många
              arbetsgivare begär registerutdrag och säger: Hit kan du inte komma
              om du har den här bakgrunden.
            </seg>
            <seg n="87fba059">
              Det kan man diskutera. Vissa yrken släpper ändå in människor
              som har haft det lite tufft, som är utrikes födda, som kanske
              har gått länge på ekonomiskt bistånd, som har suttit i fängelse
              eller så. Det är kanske därför som många fler har kommit in just
              som taxichaufförer. Det är heller inte ovanligt att vi har akademiker
              med hög utbildning som kör taxi som inte har lyckats få ett jobb
              inom det som de har varit utbildade för men som har tagit sig
              in på arbetsmarknaden på andra sätt. Det tror jag kan vara förklaringen
              till själva nystartsjobbskonstruktionen.
            </seg>
            <seg n="368e3283">
              Där är det Skatteverket som har sina kontrollmekanismer. Enligt
              min uppfattning fungerar Skatteverket väldigt bra när det gäller
              kontroller av skatter. Det kan vi återkomma till i nästa inlägg.
            </seg>
            <seg n="e9452107">
              Det är nästan två olika delar som interpellanten tar upp: lönebidrag
              för dem som har en funktionsnedsättning, som har nedsatt arbetsförmåga,
              nystartsjobb för dem som har varit långtidsarbetslösa. Låt oss
              skilja på de två grupperna, annars tror jag att det blir väldigt
              förvirrat för den som följer den här debatten.
            </seg>
          </u>
          <note type="speaker" n="452d2134">
            Anf. 120 MATTIAS JONSSON (S):
          </note>
          <u who="mattias_jonsson_88333c_w" xml:id="i-5e50fceffc98516f-1" n="2be304bc">
            <seg n="1b85c492">
              Fru talman! Tack för svaret igen! Det som jag gärna skulle vilja
              att statsrådet också berörde, som även har framkommit i Göteborgs-Postens
              rapportering, är fackets möjligheter att ha ett inflytande i samband
              med lönebidragsanställningar. Där man säger nej för att man tycker
              att det här inte är rimligt och det sker i stor omfattning på
              ett företag borde Arbetsförmedlingen lyssna.
            </seg>
            <seg n="e778cdd5">
              Jag tror, och delvis håller jag med Hillevi Engström, att de
              här åtgärderna är viktiga för personer som står långt från arbetsmarknaden.
              Men det får inte samtidigt bli så att det snedvrider konkurrensen.
              En kafékedja som har nämnts kan konkurrera ut andra. Det är taxibolag
              som tar emot många med olika typer av bidrag och konkurrerar ut
              andra i samband med upphandlingar och så vidare. Det är inte rimligt.
            </seg>
            <seg n="8b265056">
              Jag har en undran utifrån det svar som arbetsmarknadsministern
              har skrivit. Det står först att regeringen har inte reglerat hur
              många personer med praktik eller lönebidrag som en arbetsgivare
              får anställa just för att lämpligheten av insatsen ska bedömas
              av myndigheten i varje enskilt fall. Samtidigt står det att förekomsten
              av överutnyttjande av de arbetsmarknadspolitiska stöden är något
              som regeringen motarbetar aktivt.
            </seg>
            <seg n="4c3c4453">
              Jag skulle vilja veta vad arbetsmarknadsministern ser som ett
              överutnyttjande. Enligt min bedömning, utifrån det jag tar del
              av och de samtal jag har fått, bland annat från förmedlare på
              Arbetsförmedlingen, sker det i dag ett överutnyttjande. Definitionen
              av överutnyttjande skulle jag gärna vilja veta lite mer om.
            </seg>
            <seg n="938db2a4">
              Vad är då det som Arbetsförmedlingen själv ger uttryck för, från
              chefsnivå till förmedlare? Det är till och med personer i dag
              som lämnar Arbetsförmedlingen för att man säger att man inte längre
              vill försvara organisationen så som Arbetsförmedlingen fungerar
              i dag. Det i sig är ju ganska allvarligt.
            </seg>
            <seg n="1a9a7eaf">
              Jag tror att problemet ligger här. Det är regeringens styrning
              av Arbetsförmedlingen. Går man in på Arbetsförmedlingens centrala
              sida, som inte bara är kopplad till Västra Götaland eller Göteborg,
              kan man se att det står att nu ska man följa och uppmärksamma
              en trailer som ska gå runt om i landet till 23 orter. Med den
              trailern ska man träffa arbetsgivare och berätta om vilka tjänster
              vi kan erbjuda. Att åka runt med trailer är ett nytt grepp som
              vi hoppas ska väcka större uppmärksamhet än att annonsera eller
              göra reklamfilm. Som arbetsgivare kan man få en kundansvarig på
              Arbetsförmedlingen som lär känna ens behov.
            </seg>
            <seg n="324efa3c">
              Det kanske är det där med kundansvaret och att lära känna ens
              behov som den person som nu skulle vara avstängd i Göteborg har
              varit exempel på.
            </seg>
            <seg n="0ff55881">
              I samband med kampanjen lanserar vi också ett nytt verktyg på
              Arbetsförmedlingens webbplats där arbetsgivaren kan räkna på vad
              lönen blir vid olika anställningsstöd. Där finns det en räknesnurra
              där man som arbetsgivare fyller i vilken månadslön det är fråga
              om och vilken ålder det är på personen. Sedan rasslar det till
              exakt vilken ersättning arbetsgivaren får för att ta emot någon
              med ett bidrag.
            </seg>
            <seg n="2202387c">
              Regeringen har varit väldigt effektiv i argumenteringen att det
              är för många som går på bidrag. Men de bidrag som regeringen har
              talat om är försäkringar. Det är antingen sjukpenningen eller
              arbetslöshetsförsäkringen som ofta benämns som bidrag, på ett
              som jag uppfattar det felaktigt sätt. Men det här är ju bidrag.
              Det är pengar som går ut till arbetsgivarna, och arbetsgivarna
              ses här som kunder som ska hittas och fångas upp.
            </seg>
            <seg n="9e0bddca">
              Likadant är det med fas 3. I dag betalas det ut ca 6 miljoner
              om dagen till företagen som olika typer av bidrag. Det har ökat
              något dramatiskt. Det är ungefär 32 000 personer i dag som finns
              i sysselsättningsåtgärden fas 3. Det är vad jag kallar bidrag.
              Det andra är trygghetsförsäkringar.
            </seg>
          </u>
          <note type="speaker" n="457ac083">
            Anf. 121 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_arbetsmarknadsminister_w" xml:id="i-45757cdcfd8f0b19-42" n="a3b040a2">
            <seg n="1def86e0">
              Fru talman! Jag tycker att Socialdemokraterna lämnar väldigt
              otydliga besked. Ena dagen styr regeringen Arbetsförmedlingen
              för hårt, för detaljerat. Andra dagen är det för flexibelt och
              för slappt. Jag undrar lite grann hur Socialdemokraterna egentligen
              ställer sig.
            </seg>
            <seg n="dd1dc57a">
              Jag tycker att det är viktigt att det finns rim och reson i regler.
              Jag tycker att det är viktigt att Arbetsförmedlingen agerar på
              ett rättssäkert sätt, att det finns en tydlig styrning, men också
              att Arbetsförmedlingen kan utforma hanteringen av de olika kontrollmekanismerna.
            </seg>
            <seg n="58697a08">
              Låt mig när vi tittar på just det som gäller lönebidragen påminna
              Mattias Jonsson om att vi har en väldigt allvarlig situation.
              Vi har drygt en miljon människor i Sverige i dag som har en funktionsnedsättning.
              Hälften av dem har nedsatt arbetsförmåga. Hälften av dem står
              utanför arbetsmarknaden och har gjort så under väldigt lång tid.
            </seg>
            <seg n="a0f9f137">
              När krisen slår till blir personer med full arbetsförmåga varslade
              och uppsagda. Då flyttas de personer som har funktionsnedsättningar
              längre och längre bak i kön. Arbetsgivare har en låg benägenhet
              att anställa en person som har en lättare psykisk funktionsnedsättning
              eller ett rörelsehinder. Så ser sanningen ut. De här personerna
              har oerhörda svårigheter att hitta tillbaka till arbetsmarknaden.
            </seg>
            <seg n="55281e54">
              Eftersom jag står för en arbetslinje som inte accepterar att
              personer ska förtidspensioneras bort ur statistiken utan snarare
              vill inkludera människor, vilket är en mycket svårare uppgift,
              speciellt när man är i en allvarlig krissituation på det femte
              året, tycker jag att det är viktigt att arbetsgivarna kan motiveras
              och förmås att ge människor en jobbchans, särskilt om de har en
              nedsatt arbetsförmåga. Jag menar att vi måste ta till vara människors
              arbetsförmåga hur stor eller liten den än är. Där fyller olika
              former av stöd en väldigt viktig funktion, under förutsättning
              förstås att de hanteras på rätt sätt.
            </seg>
            <seg n="6d16a94b">
              Har man en nedsatt arbetsförmåga med 30 procent kan man inte
              förvänta sig att en arbetsgivare betalar 100 procent av lönen.
              Där måste samhället gå in och kompensera. Därför fyller lönebidragen
              en viktig funktion. Jag vet också att Socialdemokraterna gärna
              vill se en höjning av nivån i lönebidragen, eller hur Mattias
              Jonsson? Han nickar.
            </seg>
            <seg n="18ec4b8a">
              Men låt mig vara tydlig med att man måste följa de regelverk
              som finns. Arbetsförmedlingen arbetar med väldigt tydliga regler.
              Till exempel är det så att en handläggare bedömer och någon annan
              beslutar. Olika regler för attesträtt och uppföljning. Det är
              till och med så att arbetsgivare tycker att det är besvärligt
              när Arbetsförmedlingen varje år kommer på besök och pratar med
              den anställde: Hur har du utvecklat din arbetsförmåga? Man pratar
              med arbetsgivaren. Man försöker förhandla ned det arbetsmarknadspolitiska
              stödet. Jag får många sådana samtal från arbetsgivare som säger:
              Låt oss behålla det här stödet, det är viktigt.
            </seg>
            <seg n="e4ddeff8">
              Arbetsförmedlingen har en viktig uppgift att kontrollera och
              att förhandla ned det här stödet. Sköter man det här på ett korrekt
              sätt ska det fungera.
            </seg>
            <seg n="77d08459">
              Den andra frågan gäller nystartsjobben. De har visat sig väldigt
              framgångsrika därför att arbetsgivare tycker att det är enkelt
              när man har med Skatteverket att göra och det blir en kreditering
              på skattekontot. Det är väldigt många i dag som har varit borta
              många år från arbetsmarknaden som får sin kanske första jobbchans
              tack vare att de är lite billigare att anställa. De har en marknadsmässig
              lön enligt kollektivavtal, men arbetsgivaren får en liten kompensation
              för att de kanske inte producerar lika bra som den som är på den
              ordinarie arbetsmarknaden.
            </seg>
            <seg n="f2ab41d7">
              Vi behöver de olika insatserna, men det behövs också ordentlig
              kontroll, regler, styrning och uppföljning. Jag är förvissad om
              att Arbetsförmedlingen behöver tydliga direktiv, styrning och
              uppföljning snarare än det som jag har hört socialdemokrater i
              debatten säga: Släpp det fritt, låt det vara mer flexibelt, låt
              dem göra lite grann som de tycker!
            </seg>
          </u>
          <note type="speaker" n="44b331df">
            Anf. 122 MATTIAS JONSSON (S):
          </note>
          <u who="mattias_jonsson_88333c_w" xml:id="i-5e50fceffc98516f-2" n="2be304bc">
            <seg n="34c8e77e">
              Fru talman! När det gäller det sista som arbetsmarknadsministern
              säger, släpp det fritt, gör som ni vill, ska jag försöka tydliggöra
              vad jag menar.
            </seg>
            <seg n="d5e25faf">
              Det ena som arbetsmarknadsministern säger är att socialdemokratin
              ena stunden menar att det är en för hård styrning och i den andra
              att vi måste styra mer. Då menar jag att det vad gäller Arbetsförmedlingen
              måste finnas lokala lösningar utifrån att man lyssnar på hur behovet
              ser ut hos arbetsgivarna. Om det är så i dag att vi har arbetsgivare
              som efterfrågar en viss kompetens och inte får tag på den måste
              Arbetsförmedlingen efter de lokala förutsättningarna kunna sätta
              ihop utbildningspaket så att man matchar de arbetslösa med företagens
              behov. Där måste finnas en flexibilitet. Där menar jag att det
              är en alldeles för hård styrning i dag. Det motverkar möjligheterna
              för de arbetslösa att få ett jobb. Det motverkar möjligheterna
              för företagen att kunna vara livskraftiga, att kunna vara konkurrenskraftiga
              så att vi ska kunna hävda oss nationellt.
            </seg>
            <seg n="0d05c69c">
              Lönebidrag behöver en annan styrning. Hillevi Engström sade i
              den förra debatten om privata aktörer att det är oerhört viktigt
              med regler, riktlinjer, uppföljning och kontroller. Jag redovisade
              i mitt förra anförande att Arbetsförmedlingen ska se företagen
              som kunder och söka upp dem för att erbjuda olika typer av anställningsstöd.
              De som står långt från arbetsmarknaden är prioriterade grupper.
              Det är delvis rätt, men det måste finnas ett större inslag av
              att se till att de som står långt från arbetsmarknaden också får
              kompletterande utbildningar för att möta de behov arbetsgivarna
              har. Där finns det en reell avsaknad.
            </seg>
            <seg n="6af6db7f">
              På den punkten skiljer sig politiken i huvudsak åt mellan Moderaterna
              och Socialdemokraterna. Det måste finnas en flexibel lösning där
              man ser de arbetslösa, de arbetslösa får utbildning och man lyssnar
              på företagens behov.
            </seg>
          </u>
          <note type="speaker" n="46567543">
            Anf. 123 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_arbetsmarknadsminister_w" xml:id="i-45757cdcfd8f0b19-43" n="a3b040a2">
            <seg n="0c7bce59">
              Fru talman! Jag håller med Mattias Jonsson. Jag hade kunnat säga
              detta själv, nämligen att arbetsgivarens behov måste stå i centrum.
              Det är därför vi är tydliga i regleringsbrevet. Vi var tydliga
              förra året, men vi är ännu tydligare i år när det gäller arbetsgivarkontakter
              för att förbättra matchningen på arbetsmarknaden.
            </seg>
            <seg n="1e86b21c">
              Om man tittar på arbetsgivarnas behov av kompetens och på de
              arbetssökande kan man se stora skillnader. Arbetsgivarna söker
              kvalificerad personal. Det är de lediga jobben som anmäls. De
              finns inom utbildning, vård, it och telekom. För den typen av
              utbildning kommer Arbetsförmedlingen sannolikt att ha svårt att
              uppfylla alla de behoven. Där är det snarare satsningar i det
              reguljära skolväsendet som är viktiga. Men även arbetsmarknadsutbildning
              kan spela en viktig roll.
            </seg>
            <seg n="aa51d7bc">
              Företagen är den ena kunden hos Arbetsförmedlingen. Den andra
              kunden är de arbetssökande. Det är viktigt att matchningen förbättras
              ännu mer. Vi har viktiga utmaningar, men vi har också förbättrat
              resultaten sedan tidigare år. Arbetsförmedlingens årsrapport från
              2012 visar på bättre resultat för i princip alla indikatorer.
              Det behöver inte innebära att man är fullt nöjd, men det går i
              många avseenden åt rätt håll.
            </seg>
          </u>
          <note n="7442d927">
            Överläggningen var härmed avslutad.
          </note>
          <note n="6280c4bc">
            20 § Svar på interpellation 2012/13:374 om den höga arbetslösheten
            i Vilhelmina
          </note>
          <note type="speaker" n="f1e32300">
            Anf. 124 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_arbetsmarknadsminister_w" xml:id="i-45757cdcfd8f0b19-44" n="a3b040a2">
            <seg n="dfad405e">
              Fru talman! Isak From har frågat mig vilka åtgärder för omställning
              till nya jobb som jag avser att vidta för att möta den mycket
              höga arbetslösheten i Vilhelmina.
            </seg>
            <seg n="fa2cb264">
              Den globala finans- och skuldkrisen är nu inne på sitt femte
              år. Den svaga internationella konjunkturutvecklingen påverkar
              Sverige genom lägre tillväxt och högre arbetslöshet. Regeringen
              satsade därför 23 miljarder kronor i budgetpropositionen för 2013
              i syfte att stimulera ekonomin och stärka tillväxtförutsättningarna.
              I paketet ingår satsningar på utbildning, infrastruktur, forskning
              och ungas jobbchanser. Det handlar om reformer för att öka möjligheterna
              att driva företag, stärka svensk konkurrenskraft och stimulera
              till fler jobb.
            </seg>
            <seg n="f0c0fdc6">
              I vårpropositionen presenterar regeringen ytterligare satsningar
              inom utbildning, praktik, infrastruktur och regional utveckling
              för att dämpa krisens effekter och motverka att den höga arbetslösheten
              biter sig fast. Det innebär bland annat 12 400 extra praktik-
              och utbildningsplatser årsarbetsplatser under 2013 och 2014. Totalt
              satsar regeringen ca 3 miljarder kronor för de kommande två åren,
              varav den större delen i år.
            </seg>
            <seg n="53946a36">
              Det ingår också i Arbetsförmedlingens uppdrag och ansvar att
              använda tilldelade resurser för att hjälpa personer som blivit
              arbetslösa vid nedläggningar. Arbetsförmedlingen har också möjlighet
              att fördela de medel myndigheten förfogar över så effektivt och
              bra som möjligt utifrån det arbetsmarknadsläge som råder. I och
              med Arbetsförmedlingens nationella organisation finns möjligheten
              att omfördela från regioner och orter med ett relativt bättre
              arbetsmarknadsläge till delar av landet där läget är mer bekymmersamt,
              till exempel i Vilhelmina.
            </seg>
            <seg n="0499b8b4">
              Arbetslinjen är därmed underbyggd av en aktiv arbetsmarknadspolitik
              som jag ständigt vill fortsätta att utveckla. Det handlar om att
              rusta Sverige genom investeringar i infrastruktur och forskning,
              förbättra företagens villkor samt ytterligare arbetsmarknadspolitiska
              insatser.
            </seg>
          </u>
          <note type="speaker" n="253b3199">
            Anf. 125 ISAK FROM (S):
          </note>
          <u who="isak_from_72ca34_w" xml:id="i-8ee25cf6e63f9bfe-0" n="499812d2" next="i-cd3f5b49fb3a6aa4-0">
            <seg n="9c53bdd6">
              Fru talman! Tack, arbetsmarknadsministern!
            </seg>
            <seg n="822fa0f9">
              Det är roligt att stå här i kammaren och höra att arbetsmarknadsministern
              vill något. Jag har ställt interpellationen med utgångspunkt i
              den mycket höga arbetslösheten i Västerbotten och framför allt
              i Vilhelmina, som är särskilt utsatt.
            </seg>
            <seg n="1b1436b7">
              I spåren av konjunkturnedgångar och trender försvinner och flyttar
              jobb. Företag flyttar, företag lägger ned och företag utlokaliserar.
              Det är ingen nyhet, utan det har hänt tidigare. Men tidigare har
              också funnits idéer och åtgärder för hur omställningen ska mötas.
              Rörligheten på arbetsmarknaden fortsätter. Så är det naturligtvis
              också i Västerbotten. Det finns risk att fler förlorar sina jobb,
              men många med rätt utbildning eller många som får chansen till
              omställning får också nytt jobb.
            </seg>
            <seg n="5d373dc5">
              Kompetenskraven på dagens och morgondagens arbetsmarknad höjs.
              En annan faktor är att den fria etableringsrätten för myndigheter
              gör att små inlandskommuner tappar statliga jobb. Det har varit
              negativt också för Vilhelmina, som har tappat drygt 100 statliga
              jobb de senaste åren.
            </seg>
            <seg n="320e8706">
              Jag tycker ändå att regeringens acceptans av den mycket höga
              arbetslösheten förskräcker. Är det därför som insatser för kompetenshöjande
              åtgärder är så begränsade? Jag har vid ett par interpellationsdebatter
              med näringsministern det senaste halvåret frågat om olika åtgärder
              för att få nya företag och nya jobb, och jag har fått det tydliga
              svaret, som arbetsmarknadsministern delvis hänvisar till, att
              nya företag och nya jobb skapas framför allt med hjälp av sänkt
              skatt, sänkt skatt och sänkt skatt.
            </seg>
            <seg n="dc8e8744">
              Mycket av de satsningar som arbetsmarknadsministern hänvisar
              till från höstens budgetproposition handlar om sänkt bolagsskatt.
              Man kan undra hur och när jobben kommer till Vilhelmina tack vare
              den sänkta bolagsskatten. Har arbetsmarknadsministern någon idé?
              Är det inte snarare så att de stora skattesänkningarna i stället
              gynnar banker, det vill säga storfinansen? Det är väl bekant att
              det finns lite av storfinans i Vilhelmina.
            </seg>
            <seg n="a39f7853">
              Långtidsarbetslösheten tycks ha bromsat in något, men den är
              fortfarande mycket hög. Arbetsförmedlingen menar att den i bästa
              fall är på väg att plana ut något. Vi har fortfarande en arbetsmarknad
              med en stor konkurrens om jobben. Den slår hårt mot vissa av de
              arbetssökande. Regeringens straffperiod för unga låser fast dem
              i konstant utanförskap. Det gör inte saken lättare i Vilhelmina
              eller i Västerbottens inland.
            </seg>
          </u>
          <note n="b84dae89">
            Antalet arbetslösa i Västerbotten var i februari 11 225, eller
            8,6 procent av den registrerade arbetskraften. Ungdomar 1824 år
            stod för 42 procent av alla nyinskrivningar.
          </note>
          <u who="isak_from_72ca34_w" xml:id="i-cd3f5b49fb3a6aa4-0" n="499812d2" prev="i-8ee25cf6e63f9bfe-0">
            <seg n="2065b3f4">
              Med anledning av den mycket höga arbetslösheten, som riskerar
              att höjas ytterligare, är det rimligt att ställa sig undrande
              till de dyra och dåliga åtgärder som regeringen har vidtagit hittills,
              med coacher och upphandling av diffusa jobbsökarkurser, som på
              intet sätt har förbättrat situationen. Vilka nya insatser tycker
              arbetsmarknadsministern att man bör vidta för att möta arbetslösheten
              i Vilhelmina?
            </seg>
          </u>
          <note type="speaker" n="9889b5fd">
            Anf. 126 JOHAN JOHANSSON (M):
          </note>
          <u who="johan_johansson_i_boden_69c93e_w" xml:id="i-203dfa049d191ff9-0" n="e4cb6b9e">
            <seg n="661c210a">
              Fru talman! Isak From efterfrågar idéer för att möta den utmaning
              som Vilhelmina står inför. Sannerligen står Vilhelmina och många
              andra av Norrbottens och Västerbottens inlandskommuner inför utmaningar.
            </seg>
            <seg n="921f760c">
              Att bo, leva och jobba i hela landet är viktigt. Om man inför
              en vägslitageavgift som gör att det blir dyrare att producera
              alla varor som behövs till en ort som Vilhelmina, och gör det
              dyrare att producera allt som produceras i Vilhelmina som ska
              till en annan ort, gynnar det jobben? Ger det fler jobb till Vilhelminas
              unga om man inför fördubblade arbetsgivaravgifter för unga? Höjer
              man kraftigt krogmomsen, kanske till och med fördubblar den, hur
              påverkar det besöksnäringen i en besöksnäringstät kommun?
            </seg>
            <seg n="d75c2c2c">
              Arbetsmarknadsministern har gått igenom en del av de saker som
              sker i vårpropositionen. Även i höstpropositionen finns det en
              hel del åtgärder att för att göra landet lite rundare, för att
              man ska kunna verka och leva i hela landet. En regering ska fokusera
              på att skapa generellt goda förutsättningar för arbete och tillväxt
              oavsett var du bor i landet. Det tycker jag att regeringen gör.
            </seg>
            <seg n="9db25495">
              Regeringen ska göra sitt, och det ska även kommunerna göra någonting
              jag tänker återkomma till i mitt nästa anförande.
            </seg>
          </u>
          <note type="speaker" n="2f834495">
            Anf. 127 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_arbetsmarknadsminister_w" xml:id="i-45757cdcfd8f0b19-45" n="a3b040a2">
            <seg n="86a47e41">
              Fru talman! Regeringen satsar på det som bygger Sverige starkt,
              på en stark sysselsättning och på bra villkor för företagen. Vi
              kan se efter valet 2006, när Sverige stod på en högkonjunktur,
              att vi har lyckats minska utanförskapet och lyckats öka sysselsättningen
              ganska markant.
            </seg>
            <seg n="7a6fc461">
              Krisen har slagit även mot Sverige och även mot Vilhelmina och
              mot Västerbotten. När jag tittar på Arbetsförmedlingens statistik
              för mars månad 2013 kan jag ändå se att det anmäldes 1 532 lediga
              platser. Det var en ökning med 16 procent jämfört med mars 2012.
              Många jobb som anmäls är inom utbildning, vård och omsorg, finanssektorn
              och företagstjänster, det vill säga bemanningsbranschen. Det är
              en markant ökning.
            </seg>
            <seg n="6b99206c">
              Antalet kvarstående platser hos Arbetsförmedlingen är också fortsatt
              stort, och det betyder att det inte finns tillräckligt många lämpliga
              sökande till de lediga jobben. Det är då en viktig utmaning att
              befolkningen får möjligheter till vidareutbildning och studier
              så att man kan stärka sin omställningsförmåga.
            </seg>
            <seg n="514c69bb">
              I mars fick 1 372 personer i Västerbotten ett arbete, och det
              var en ökning med nära 14 procent sedan förra året. Det finns
              alltså ljusglimtar i tillvaron, och det är viktigt att vi lyfter
              fram dem.
            </seg>
            <seg n="127692a2">
              Ett län som Västerbotten drabbas hårt när en stor industri varslar,
              och i år har varslen i Västerbotten varit på en nivå knappt under
              400. Vi vet ännu inte hur många av de personerna som blir uppsagda,
              och vi vet inte vilken form av arbetslöshet det kan leda till.
            </seg>
            <seg n="825a14ea">
              Då är det viktigt att vi har en arbetsförmedling som möter varje
              person efter hans eller hennes individuella behov, att man gör
              det möjligt för ungdomar att få flyttbidrag för att kunna flytta
              till de lediga jobben eller pendlingsstöd, att det blir billigare
              för arbetsgivare att anställa, att vi höjer utbildningsnivån genom
              satsningar i skolan, att vi har kraftiga subventioner inom ROT-
              och RUT-sektorn, att vi har en halverad restaurangmoms och regelförenklingar.
            </seg>
            <seg n="493b82b3">
              Då måste jag ställa frågan: Hur tror interpellanten att det blir
              en bättre arbetsmarknad om man gör precis tvärtom, som Socialdemokraterna
              föreslår, det vill säga höjer ersättningar och bidrag, höjer skatter
              för vanliga människor och höjer skatter och avgifter för företagen?
              Hur ska då fler företag vilja investera i Vilhelmina och i Västerbotten?
              Kommer inte det sannolikt, Johan Johansson, att leda till att
              jobb slås ut och fler blir arbetslösa i Västerbotten och Vilhelmina?
              Förklara gärna hur den ekvationen går ihop, att när det blir dyrare
              att anställa blir det fler jobb! Den har jag ännu inte riktigt
              begripit.
            </seg>
          </u>
          <note type="speaker" n="625bc107">
            Anf. 128 ISAK FROM (S):
          </note>
          <u who="isak_from_72ca34_w" xml:id="i-bc4b136a7ca84812-0" n="499812d2">
            <seg n="5640d71e">
              Fru talman! Tack, Johan Johansson, för inspelet i debatten! Du
              får gärna svara arbetsmarknadsministern jag tror säkert att du
              har idéer även om jag inte delar dem.
            </seg>
            <seg n="d49289a8">
              Arbetsmarknadsministern säger att situationen har förbättrats
              ganska markant. Jag tror att det är enbart den borgerliga regeringen
              som i dag lever i tron att situationen har förbättrats.
            </seg>
            <seg n="619a449a">
              Jag var inne på det tidigare att när jag började förbereda mig
              för den här debatten kom det ganska snart fram att Vilhelmina
              dessutom har tappat 107 statliga jobb. Totalt i Västerbottens
              inland har det försvunnit 314 statliga jobb. De har till stor
              del försvunnit därför att regeringen har infört fri etableringsrätt
              för myndigheter. Och det blir ju inte lättare att locka företag
              och företagare när nödvändig, grundläggande infrastruktur för
              samhällsservice försvinner.
            </seg>
            <seg n="39e00abc">
              Det krävs framtidstro, och det krävs framtidstro för att våga
              satsa. Så är det naturligtvis i Vilhelmina också.
            </seg>
            <seg n="8a21156e">
              Ja, jag hoppas att besöksnäringen kan bidra. Det tror jag också
              att den kan göra. Jag tror inte att den halverade restaurangmomsen
              kommer att göra någon nytta i Klimpfjäll just nu, för just nu
              är det andra frågor som är av betydelse för att besöksnäringen
              ska kunna utvecklas i fjällkommunerna. Det handlar om infrastruktur,
              både den fysiska och den digitala. Under de stora turistsäsongerna
              kan du nämligen inte ringa eller använda mobil it, för marknaden
              anser inte att det är lönt att bygga ut kommunikationen i de delarna
              av landet. Så är det i borgerlighetens Sverige.
            </seg>
            <seg n="1a954400">
              När kommer regeringens satsningar på matland och skogsland, som
              man har trumpetat ut väldigt storslaget, att ge resultat? De skulle
              kunna ge resultat i Vilhelmina, men hittills har vi inte sett
              det.
            </seg>
            <seg n="6f8b919f">
              Kommer regeringens nya mineralstrategi att möjliggöra en öppning
              av Stekenjokkgruvan?
            </seg>
            <seg n="ce0cd88a">
              Tror regeringen på sina strategier? Då behöver man satsa mer
              på utbildning, på kompetenshöjande åtgärder, på nya bostäder och
              på ny infrastruktur.
            </seg>
            <seg n="c0ad9919">
              I de tidigare debatterna fick vi i och för sig ett positivt inspel
              från arbetsmarknadsministern om att Arbetsförmedlingens roll bör
              ses över. I dag har Arbetsförmedlingens verksamhet mer och mer
              inriktats på att disciplinera de arbetslösa.
            </seg>
            <seg n="a088d7aa">
              Trots att vi i dag tyvärr totalt har drygt 400 000 människor
              som letar efter arbete har många arbetsgivare svårt att hitta
              personal. På grund av upphandling och dyra åtgärder har matchningen
              på arbetsmarknaden försämrats markant de senaste åren. I arbetslöshetens
              Sverige och så är det definitivt i Västerbotten råder det brist
              på många yrken: maskinförare, förskollärare, kranförare, betongarbetare,
              sjuksköterskor. I Västerbotten är det också extremt svårt att
              få tag på många kompetenser inom vård och omsorg.
            </seg>
            <seg n="7062717d">
              Många av dem som nyss har blivit arbetslösa i Vilhelmina saknar
              grundläggande gymnasiebehörighet. Man är också till åren kommen.
              Vi kan inte kräva att en 5556-åring dessutom ska gå på högskolan
              och läsa upp sin kompetens, utan det krävs arbetsmarknadspolitik.
            </seg>
          </u>
          <note type="speaker" n="398c39ce">
            Anf. 129 JOHAN JOHANSSON (M):
          </note>
          <u who="johan_johansson_i_boden_69c93e_w" xml:id="i-203dfa049d191ff9-1" n="e4cb6b9e">
            <seg n="f812b9f0">
              Fru talman! Jag vill inte se Vilhelmina, eller någon annan inlandskommun
              i en liknande situation, som ett offer. Det framställdes nästan
              så i interpellantens första inlägg.
            </seg>
            <seg n="07713a86">
              Vilhelmina har potential som inte utnyttjas till fullo. Nyföretagandet
              är gott, men alla frön kommer inte riktigt upp till ytan. Tittar
              man på Svenskt Näringslivs rankning och går in och tittar på data-
              och it-kommunikationen rankas Vilhelmina på plats 37 i riket.
              Det är absolut ingen siffra att skämmas för. Men tittar man på
              näringslivsklimatet ser man att Vilhelmina ligger långt ifrån
              landets bästa snarare bland de 510 procent sämsta.
            </seg>
            <seg n="7347c005">
              Den socialdemokratiska kommunledningens attityder till företagande
              var i fjol näst lägst i hela riket. Jag skulle nog vilja uppmana
              kommunledningen i Vilhelmina, och andra kommuner i liknande situationer,
              att stärka det lokala näringslivsklimatet.
            </seg>
            <seg n="f62c4331">
              Hur bedriver man service i företag? Finns det osund kommunal
              konkurrens? Hur stärker vi politikernas och tjänstemännens förståelse
              för företagarna? Det är oerhört viktigt i sådana här små kommuner.
            </seg>
            <seg n="6a8c81c6">
              Idéer ska kunna förverkligas i en kommun som Vilhelmina. Man
              ska inte behöva flytta till en annan ort för att kunna förverkliga
              idéer om företagande.
            </seg>
            <seg n="32f251cc">
              Ett gott näringslivsklimat handlar om jobben. Det handlar om
              att stärka de företag som finns på orten så att jobben blir tryggare
              och fler. Det handlar också om att få fler företag att etablera
              sig.
            </seg>
          </u>
          <note type="speaker" n="71f3d71d">
            Anf. 130 HANIF BALI (M):
          </note>
          <u who="hanif_bali_70a7a0_w" xml:id="i-5eac43a528cb9f71-4" n="84b977b2">
            <seg n="c634566c">
              Fru talman! Jag vill inte störa Isak Froms raggning av en nominering
              från Vilhelminas arbetarekommun eller någonting sådant. Det vore
              mycket olyckligt att försöka göra det. Däremot vill jag ifrågasätta
              den lösning som Socialdemokraterna framför som en generallösning
              på alla problem i denna värld. Det är nämligen så att arbetsmarknadsutbildningar
              är lösningen på alla problem på denna jord. Har du huvudvärk,
              ta en arbetsmarknadsutbildning! Finns det arbetslöshet ska vi
              ha en arbetsmarknadsutbildning. Det låter som om inte världens
              mest utbyggda reguljära utbildningssystem finns i det här landet,
              som om vi inte har gratis högskolor, som om vi inte har komvux
              och som vi inte har yrkesvux. Det låter som om det inte existerar,
              utan det handlar alltid om den här lilla särlösningen med arbetsmarknadsutbildningar.
            </seg>
            <seg n="b4e7e130">
              Jag undrar vilken arbetsmarknadsutbildning i detta land som genererar
              ingenjörer, som det skriks efter, eller sjuksköterskor. Den finns
              inte. Hur tror ni att vi ska kunna lösa de problem som finns med
              missmatchningen genom arbetsmarknadsutbildningar? Det är jätteintressant.
              Socialdemokraterna har varit jätteduktiga på att säga att det
              finns jobb och att finns det människor som är arbetslösa, men
              de matchas inte ihop. Och lösningen på det ska vara några Amskurser
              och datakörkort.
            </seg>
            <seg n="5b12f659">
              Hur naiv syn på verkligheten får man ha? Varför inte erkänna
              att det som krävs är att Arbetsförmedlingen jobbar aktivt, gynnar
              det lokala näringslivsklimatet och ser till att jobbmarknader
              växer fram? Ur det växer det fram en servicesektor som kan ge
              jobb till människor som kanske inte har den där ingenjörsutbildningen
              eller sjuksköterskeutbildningen.
            </seg>
            <seg n="e6580e5e">
              Det är ett sätt att lösa problemen, men nej, enligt den socialdemokratiska
              modellen ska man göra det som IFAU utdömde som den mest ineffektiva
              arbetsmarknadsmetoden som vi någonsin haft i detta land, nämligen
              pumpa in miljarder i arbetsmarknadsutbildningar och hoppas att
              det kommer ut något bra på andra sidan. Men det fungerar inte
              så. Vi har redan provat det år efter år. Det fungerade inte i
              Vilhelmina då. Varför ska det fungera i Vilhelmina nu?
            </seg>
            <seg n="b4bcb573">
              Socialdemokraterna vägrar att svara på hur de har tänkt nå de
              fantastiska siffror de målar upp. Hur har de tänkt vända på urbaniseringen,
              som är en global företeelse? Socialdemokraterna har, som enda,
              unika, politiska rörelse i denna värld, lyckats hitta lösningen
              på detta, och det är arbetsmarknadsutbildningar. Kan någon någonsin
              ge ett realistiskt svar på vilken modell man ska använda? Den
              modell som regeringen framför handlar om grundläggande, goda ekonomiska
              förutsättningar för företag att växa, expandera och anställa.
              Om det är fel, vad är då den socialdemokratiska modellen förutom
              era arbetsmarknadsutbildningar?
            </seg>
          </u>
          <note type="speaker" n="ff72a1db">
            Anf. 131 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_arbetsmarknadsminister_w" xml:id="i-45757cdcfd8f0b19-46" n="a3b040a2">
            <seg n="6181c4fe">
              Fru talman! Jag vill rätta mig. Jag använde fel namn i mitt förra
              inlägg.
            </seg>
            <seg n="e87ef7a6">
              Isak From ställer en mängd olika frågor om Matlandet Sverige,
              om Skogslandet Sverige, om mineralstrategi och gruvor och om bostäder
              och infrastruktur. Det är jag tacksam för även om jag inte kommer
              att gå in på de detaljerna. Regeringen har en kraftfull politik
              på alla dessa områden och mer därtill, inte minst på utbildningsområdet.
            </seg>
            <seg n="4fb532a0">
              Det arbetskraftsbehov som finns i Västerbotten gäller många jobb
              som kräver utbildning. Det finns till exempel en brist på sjuksköterskor
              inom vården. Därför satsar regeringen på fler utbildningsplatser
              i höstbudgeten för 2013. Det handlar om ytterligare utbildningsplatser
              på ingenjörsutbildningar och sjuksköterskeutbildningar för att
              tillgodose de behov av kvalificerad arbetskraft som finns på arbetsmarknaden.
            </seg>
            <seg n="a868b08e">
              Vi har gjort kraftfulla satsningar på utbildningsområdet. Det
              är också viktigt att personer utbildar sig till de lediga jobb
              som finns och som växer fram.
            </seg>
            <seg n="f8ed242c">
              Sedan finns det människor som kanske inte är så intresserade
              av lite mer omfattande utbildningar utan vill jobba direkt. Då
              försöker regeringen stimulera fram jobb inom den privata tjänstesektorn.
              Det är där vi kan se att jobben har vuxit fram under senare år.
              Vi kan se jobbeffekterna av halveringen av kostnaden för att till
              exempel få tjänster utförda i sitt hem. Det handlar om ROT-tjänster
              och RUT-tjänster. Vi ser att jobb växer fram inom restaurangnäringen
              och cateringnäringen där vi har halverat momsen från 25 procent,
              vilket är mycket högt.
            </seg>
            <seg n="1135db11">
              Vi har också satsat på investerarstöd för att stimulera nyföretagande,
              på stöd till de större bolagen genom att sänka bolagsskatterna
              så att jobb blir kvar och kan utvecklas i Sverige och på en mängd
              andra åtgärder.
            </seg>
            <seg n="890bb810">
              Vad blir Socialdemokraternas besked till väljarna? Jag vill att
              Isak From försöker förklara detta, för jag tycker att det är obegripligt.
              Hur ska jobben växa fram om företagen i Vilhelmina får betydligt
              ökade kostnader mot vad de har i dag? Hur ska det kunna växa fram
              fler jobb om socialavgifterna blir dubbelt så höga för att anställa
              och behålla ungdomar på orten? Den ekvationen går inte ihop, Isak
              From.
            </seg>
            <seg n="2f2d28ad">
              Sedan vill jag också säga att vi har satsningar på arbetsmarknadsutbildning
              och praktik och en aktiv arbetsmarknadspolitik. Arbetsmarknadsutbildningarna
              är av kortare karaktär och ska vara det. De ska också fylla de
              behov som finns på arbetsmarknaden, och de finns även för arbetssökande
              i Västerbotten och Vilhelmina. Men de måste också anpassas till
              de jobb som finns i Västerbotten och Vilhelmina.
            </seg>
            <seg n="a1d5469e">
              Jag tycker också att vi måste inspirera våra ungdomar att utbilda
              sig, öka sin utbildningsnivå och flytta dit där de lediga jobben
              finns för att kanske kunna återvända när arbetsmarknaden ser mer
              stabil och lovande ut. Vi ser att det är problem i till exempel
              Vilhelmina med att en större andel män med lägre utbildning finns
              kvar på orten, medan många flickor och yngre kvinnor utbildar
              sig vidare och kanske kommer tillbaka som sjuksköterskor, poliser
              eller brandmän. Vi måste också få in utbildningsperspektivet.
              Det är särskilt viktigt på orter där man kanske inte riktigt har
              haft den traditionen. Det har funnits jobb, och därför har det
              inte krävts att man har utbildat sig på en annan ort.
            </seg>
            <seg n="bfb5823f">
              Satsningar på utbildning är utan tvekan den viktigaste arbetsmarknadspolitiska
              åtgärden. Det är viktigt att våra ungdomar klarar av grundskolan
              och gymnasiet och sedan får möjlighet att utbilda sig med ett
              generöst system med fri högskola och goda finansieringsmöjligheter
              genom det allmänna systemet hos CSN.
            </seg>
          </u>
          <note type="speaker" n="f7de1aa7">
            Anf. 132 ISAK FROM (S):
          </note>
          <u who="isak_from_72ca34_w" xml:id="i-bc4b136a7ca84812-1" n="499812d2">
            <seg n="ec9e54b6">
              Fru talman! Jag tror inte att det kommer att lösa något som helst
              problem för de arbetslösa i Vilhelmina, Västerbotten eller hela
              Sverige om vi käbblar här i kammaren.
            </seg>
            <seg n="0192a841">
              Hanif Bali har utan tvekan fastnat för sin regerings huvudlinje,
              nämligen att det mesta är Socialdemokraternas fel. I övrigt väljer
              jag att inte kommentera hans inlägg.
            </seg>
            <seg n="fa0745f6">
              Det är ganska naturligt att våra socialdemokratiska argument
              inte biter på en regering som är tämligen nöjd med det man genomför.
              Men vi har ändå facit. Det är en hög arbetslöshet. Arbetslöshetssiffrorna
              förskräcker, framför allt när det gäller ungdomsarbetslösheten.
            </seg>
            <seg n="669bb7fc">
              I Vilhelmina är både kommunala och regionala politiker av alla
              färger överens om att det behövs utbildningsplatser och arbetsmarknadsutbildningar
              för uppsagda arbetare och tjänstemän. De kan naturligtvis vara
              av olika karaktär. Det är en viss skillnad på om du har jobbat
              på ett företag i 30 år och inte har någon gymnasiekompetens och
              om du har gått ut gymnasieskolan med godkända betyg. I det senare
              fallet har du en betydligt bättre situation och kanske bara behöver
              någon mindre komplettering.
            </seg>
            <seg n="7ef7c9ce">
              Jerry Jonsson som är facklig representant på SCA:s såg i Vilhelmina
              har varit med och uppvaktat länsstyrelsen för att få hjälp med
              ersättningsjobb. Han och hans arbetskamrater är naturligtvis glada
              om det kommer något erbjudande och om det kommer rejäla satsningar
              till Arbetsförmedlingen i Vilhelmina.
            </seg>
            <seg n="aa2818d4">
              Jag tror att de kommer att avgöra om regeringens politik har
              lyckats eller misslyckats.
            </seg>
          </u>
          <note type="speaker" n="e0cf129f">
            Anf. 133 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_arbetsmarknadsminister_w" xml:id="i-45757cdcfd8f0b19-47" n="a3b040a2">
            <seg n="2efd50cb">
              Fru talman! Jag vill tacka Isak From och de övriga som har deltagit
              i debatten, och jag vill understryka hur viktigt det är att Arbetsförmedlingen
              såväl i Vilhelmina som i Västerbotten och övriga delar av Sverige
              ger de arbetssökande ett individuellt stöd och den hjälp som de
              har rätt att förvänta sig. Det är också viktigt att man erbjuder
              arbetsmarknadsutbildning där man tycker att det är relevant och
              motiverat och till exempel kan ge en utbildning som passar för
              de jobb som finns i till exempel Vilhelmina inom vård- och omsorgsyrkena
              i äldreomsorgen där jag vet att det finns arbetskraftsbehov.
            </seg>
            <seg n="0e92df23">
              Tack för debatten! Vi lär väl återkomma inom en snar framtid.
            </seg>
          </u>
          <note n="7442d927">
            Överläggningen var härmed avslutad.
          </note>
          <note n="a8084161">
            21 § Svar på interpellation 2012/13:348 om ungas framtidstro
          </note>
          <note type="speaker" n="a00ebfa8">
            Anf. 134 Statsrådet MARIA ARNHOLM (FP):
          </note>
          <u who="unknown" xml:id="i-45757cdcfd8f0b19-48" n="3a744d3f">
            <seg n="a2945eb4">
              Fru talman! Isak From har frågat mig vilka konkreta åtgärder
              jag och regeringen avser att vidta under 2013 för att unga inte
              ska hoppa av gymnasieskolan, bli arbetslösa, bostadslösa och framtidslösa.
              Han frågar också vad jag och regeringen vill göra för att unga
              vuxna ska känna framtidstro och faktiskt bli delaktiga i samhället.
            </seg>
            <seg n="7a9f48ed">
              Å ena sidan har Isak From rätt i att många unga lever i utsatthet.
              Det är en utmaning vi måste möta. Å andra sidan ska vi inte glömma
              bort att dagens generation med unga människor har möjligheter
              som ingen tidigare generation har haft.
            </seg>
            <seg n="3c8ba286">
              Med det sagt pekar Isak From på en rad utmaningar. Vi kan börja
              i gymnasieskolan. Alltför många elever har under en alltför lång
              tid lämnat den utan att ha fullföljt sina studier. Av de ungdomar
              som började i den dåvarande gymnasieskolan 2009 hade endast 69
              procent fått slutbetyg tre år senare. Bakom den andelen finns
              en betydande könsskillnad där pojkar lyckas sämre än flickor.
            </seg>
            <seg n="ba771ab6">
              De bristande resultaten och avhoppen i den tidigare gymnasieskolan
              är ett viktigt skäl till att regeringen genomfört en stor omläggning
              av gymnasieskolan. Genom bland annat tydligare behörighetskrav,
              ny läroplan, nya examensmål och ämnesplaner, utökad rätt till
              särskilt stöd och förändringar av yrkesprogrammen bedömer jag
              och regeringen att fler elever kommer att fullfölja sina studier
              inom gymnasieskolan.
            </seg>
            <seg n="a78c367d">
              Men där är vi inte än. I juni 2012 tillsatte regeringen därför
              en utredning i syfte att utveckla arbetet med unga som varken
              arbetar eller studerar. Den särskilda utredaren har nu lämnat
              ett delbetänkande som innehåller förslag om att det kommunala
              informationsansvaret ska förtydligas i syfte att stärka kommunernas
              insatser för ungdomar under 20 år som inte genomför eller har
              fullföljt en gymnasieutbildning. Det delbetänkandet är nu på remiss.
            </seg>
            <seg n="ca103e1e">
              För att skapa fler utbildningsvägar till jobb för unga föreslog
              regeringen också i budgetpropositionen för 2013 ett omfattande
              ungdomspaket på drygt 8 miljarder kronor. Det kompletterades med
              ytterligare utbildnings- och praktikplatser i den nyss presenterade
              vårändringsbudgeten. Det finns nu beslut om ökade resurser till
              lärlingsutbildningen samt fler utbildningsplatser inom yrkesinriktade
              kurser på gymnasial nivå inom den kommunala vuxenutbildningen,
              yrkeshögskolan, folkhögskolor, universitet och högskolor. Dessutom
              har resurserna för tidiga förmedlingsinsatser till ungdomar från
              första dagen i arbetslöshet förstärkts ytterligare under 2013.
              Det är svårt att ge bilden av att inget händer.
            </seg>
            <seg n="cb3e5260">
              Den andra sidan av regeringens politik för fler jobb för unga
              är sänkta trösklar in på arbetsmarknaden. Det har vi nått genom
              att halvera socialavgiften för alla under 26 år och genom halverad
              restaurangmoms. Arbete inom restaurangnäringen är för många den
              första kontakten med arbetsmarknaden, och sänkningen av momsen
              förväntas leda till att fler ungdomar får jobb.
            </seg>
            <seg n="1de1eed7">
              Därtill kan unga som har varit utan arbete under minst sex månader
              ta del av nystartsjobb. Under 2013 gör vi dessutom en ytterligare
              förstärkning av nystartsjobben. Stödet fördubblas för ungdomar
              som varit utan arbete i minst tolv månader. Det är svårt att ge
              bilden av att inget sker.
            </seg>
            <seg n="c4e6118c">
              Isak From frågar också om bostadsbristen. Regeringen har vidtagit
              ett antal specifika åtgärder för att öka utbudet av bostäder för
              unga och studenter. Hösten 2012 fick Boverket i uppdrag att se
              över byggregelverket för student- och ungdomsbostäder i syfte
              att stimulera byggandet av sådana.
            </seg>
            <seg n="4036acf6">
              Regeringen har även infört ett stöd på totalt 50 miljoner kronor
              i syfte att främja innovativt byggande av bostäder för unga och
              ytterligare ett stöd på totalt 5 miljoner kronor för inventering
              av lämplig mark för studentbostäder. Det är svårt att ge bilden
              av att inget sker.
            </seg>
            <seg n="eba5c5bb">
              Slutligen vill jag understryka att jag delar frågeställarens
              uppfattning att ungas syn på samhället och demokratin i mycket
              avspeglar hur de blir behandlade under sin uppväxt. För att sätta
              tydligt fokus på ungas levnadsvillkor avser också regeringen att
              presentera en ungdomspolitisk proposition under mandatperioden.
              I arbetet med den liksom i all den övriga ungdomspolitiken är
              en dialog med unga central. Senast när den propositionen läggs
              fram för riksdagen kommer jag att återkomma till ytterligare insatser.
              Ingen är och ingen ska känna sig framtidslös.
            </seg>
          </u>
          <note type="speaker" n="256c7824">
            Anf. 135 ISAK FROM (S):
          </note>
          <u who="isak_from_72ca34_w" xml:id="i-bc4b136a7ca84812-2" n="499812d2">
            <seg n="166d2d1b">
              Fru talman! Tack, statsrådet, för ett långt och detaljerat svar!
              Jag har ställt den här interpellationen därför att jag över en
              längre tid sett många negativa konsekvenser där unga och yngre
              vuxna tappat tron på samhället. Jag ställde därför ungefär en
              sådan här interpellation för ett år sedan till statsrådets företrädare
              Nyamko Sabuni. I hennes svar och senare i debatten framgick det
              tydligt att den moderatledda regeringen i retoriken högt prioriterar
              ungdomsfrågorna och genomför allt som kan göras. Men i praktiken
              ser det annorlunda ut. Därför vill jag tacka Maria Arnholm för
              det väldigt långa svar hon gett där det framgår tydligt att hon
              tycker att regeringen har ett ansvar och att allt inte är bra.
              Moderata statsråd brukar konsekvent hänvisa till att alla brister
              är någon annans fel.
            </seg>
            <seg n="824174a0">
              På det ungdomspolitiska området har regeringens politik sedan
              förra året inte gett några större effekter. Snarare fortsätter
              utvecklingen åt fel håll. Det är fortsatt många avhopp från gymnasieskolan.
              Det är fortsatt en skyhög ungdomsarbetslöshet. Det är fortsatt
              många unga vuxna som bor hemma på grund av den alltmer skriande
              bostadsbristen, inte minst på universitetsorterna.
            </seg>
            <seg n="583494ec">
              Konsekvenserna därav ser vi genom att många ungdomar vänder samhället
              ryggen. Det är inte heller en obetydlig del som säger sig inte
              längre tro på demokratin och som frågar sig varför de ska rösta.
            </seg>
            <seg n="51ac86fb">
              Det otydliga kommunala uppföljningsansvaret har länge varit en
              hämsko som regeringsföreträdarna själva pekat ut. Därför är det
              mycket underligt att det tar så lång tid. Vi välkomnar dock att
              ett arbete görs. Statsrådets svar pekar på att en proposition
              förbereds. Så lät det även förra året när jag debatterade med
              Nyamko Sabuni. Hon trodde då att en proposition kanske kunde läggas
              fram för riksdagen under våren eller hösten.
            </seg>
            <seg n="08f49eac">
              Nu är situationen för många unga ganska besvärlig om de inte
              får jobb, om de inte får bostad, om de väljer att hoppa av gymnasiet.
              Det krävs därför ganska många åtgärder i en sådan proposition,
              och det är kanske inte helt lätt för den borgerliga regeringen
              att lägga fram den. Är det kanske därför det tar sådan tid?
            </seg>
            <seg n="f2ee50f4">
              Färre jobb är lika med lägre skatteintäkter, sämre statsfinanser,
              ökade sociala klyftor. En viktig faktor för ungas framtidstro
              är möjligheten till egen bostad. Enligt Boverket har 160 kommuner
              brist på bostäder. Jag roade mig med att lyssna på den bostadspolitiska
              interpellationsdebatten med Stefan Attefall och konstaterar att
              regeringen har absolut ingenting att komma med på bostadsområdet.
              Det visar inte minst andelen studentbostäder som byggts det senaste
              året. Den kurvan går brant nedåt. Det krävs en rejäl upplyftning,
              och här måste regeringen ta ett samlat ansvar. Hur ska man kunna
              utbilda sig eller ta ett arbete om man inte kan bo på den ort
              där utbildningen eller arbetet finns?
            </seg>
          </u>
          <note type="speaker" n="ad4a0c46">
            Anf. 136 Statsrådet MARIA ARNHOLM (FP):
          </note>
          <u who="unknown" xml:id="i-45757cdcfd8f0b19-49" n="3a744d3f">
            <seg n="b79b2244">
              Fru talman! Jag försökte ge ett så fylligt svar som tiden medgav
              eftersom jag liksom Isak From tycker att det här är ett angeläget
              område ur många olika aspekter. Det handlar om utbildning, sysselsättning,
              bostäder och många andra frågor.
            </seg>
            <seg n="259e21a6">
              Jag beklagar att den ungdomspolitiska propositionen inte kommer
              att hinna bli färdig under våren. Vi får väl trösta oss med att
              de många och viktiga frågorna redan hanteras inom utbildningspolitiken,
              sysselsättningspolitiken och bostadspolitiken. Jag lyssnade också
              på Stefan Attefall och delar inte riktigt interpellantens bedömning
              att ingenting sker. Stefan Attefall pekar liksom jag på ett antal
              åtgärder som vidtas.
            </seg>
            <seg n="528c8788">
              Arbetet med den ungdomspolitiska propositionen har bland annat
              byggt på dialog med hundratals icke-organiserade ungdomar runt
              om i Sverige. Det har skett parallellt med att diskussioner förts
              med LSU, Ungdomsstyrelsen och andra organiserade ungdomar. Ur
              det har vuxit fram en bild som delvis pekar på de frågor som Isak
              From och jag diskuterar i dag, men där vägs också in sådant som
              kommunikationer, miljöfrågor och psykisk ohälsa. Det är alltså
              många saker som ska lyftas fram i den propositionen.
            </seg>
            <seg n="72a7c6eb">
              Jag vill gärna återkomma till det allvarliga faktum att så många
              inte fullföljer sina gymnasiestudier. Jag tror att det är en av
              de viktigaste orsakerna till den höga ungdomsarbetslösheten. Det
              finns en bristande koppling mellan gymnasieskolan och arbetsmarknaden.
              Den behöver bli bättre. Det finns brister i studie- och yrkesvägledningen,
              som behöver förbättras. Och det finns höga trösklar på arbetsmarknaden,
              vilket regeringen delvis gjort någonting åt.
            </seg>
            <seg n="60e9c880">
              Resultaten av den mycket omgripande gymnasiereform som genomfördes
              för två år sedan kommer tyvärr att dröja ett tag till. Jag hyser
              goda förhoppningar om att den ska lämna ett viktigt bidrag till
              att öka matchningen och kopplingen mellan gymnasieskolan och arbetsmarknaden.
            </seg>
            <seg n="142e6488">
              Det kommunala informationsansvaret har funnits sedan 2005. Det
              fick verka några år, och sedan såg man i en studie 2011 att det
              inte fungerade så bra som man hade hoppats. Endast fyra av tio
              kommuner ansåg att de hade tillräckligt med kunskaper om hur det
              såg ut. Det är så vi brukar jobba i Sverige. Jag tycker att det
              är en bra modell. Nu har vi en utredare som redan lämnat ett delbetänkande.
              Det är på remiss och remisserna ska vara inne i juni 2013, alltså
              i år. Jag ser fram emot att vi ska kunna lägga fram förslag för
              att ytterligare förstärka informationsansvaret samt göra det lättare
              att söka upp ungdomarna och kunna erbjuda dem relevanta åtgärder.
            </seg>
          </u>
          <note type="speaker" n="80f05262">
            Anf. 137 ISAK FROM (S):
          </note>
          <u who="isak_from_72ca34_w" xml:id="i-bc4b136a7ca84812-3" n="499812d2">
            <seg n="ab15dd8b">
              Fru talman! Statsrådet hänvisar i sitt svar till att man gjort
              om och gjort särskilda förändringar av yrkesprogrammen. Därför
              kan man förskräckas av söksiffrorna till yrkesprogrammen, som
              gått brant nedåt. Där tror jag inte att vi riktigt hittar lösningen,
              i alla fall inte såsom yrkesprogrammen är utformade i dag. I så
              fall måste man nog ro hem debatten med ungdomarna själva. Om de
              går ett yrkesprogram får de inte behörighet till högskolan. Många
              unga vill ha flera olika möjligheter, och därför väljer de inte
              yrkesprogrammen. Det är tråkigt att regeringen genom att gå den
              vägen fördärvat dessa program.
            </seg>
            <seg n="6d807243">
              I sitt svar hänvisar statsrådet också till att man sätter in
              insatser för de unga som varit utan arbete i minst sex månader.
              En av de stora katastroferna är just att man har en straffperiod
              innan åtgärder sätts in. Därför kan jag som socialdemokrat känna
              att det är väldigt roligt att stå här eftersom vi gjort ett tydligt
              ställningstagande om insatser från dag ett och en garanti efter
              90 dagar gällande jobb eller annan insats.
            </seg>
            <seg n="9e21fa11">
              Den stora framtida faran är att unga kanske inte känner sig behövda
              i samhället. Det kan vara en av orsakerna till oroligheterna i
              Malmö och Göteborg under 2011. Ytterst kan det vara en fråga om
              bristande framtidstro och om tilltron till de politiska systemen
              och till samhället. Det är viktigt att vi politiker gör vårt yttersta
              för att tala om att en förändring är möjlig.
            </seg>
            <seg n="b1623b2d">
              Det är bekymmersamt på många plan, och jag vet fortfarande inte
              riktigt om jag fått svar på frågan ifall ungdomsministern tänker
              göra någonting i år eller om hennes arbete i år är att jobba med
              den proposition som kanske kommer i år. Jag tror att situationen
              med den skyhöga ungdomsarbetslösheten riskerar att leda till negativa
              konsekvenser under lång tid framöver. Därför tycker jag inte att
              det är acceptabelt att man inte sätter in åtgärder redan nu.
            </seg>
          </u>
          <note type="speaker" n="e4c486ac">
            Anf. 138 Statsrådet MARIA ARNHOLM (FP):
          </note>
          <u who="unknown" xml:id="i-45757cdcfd8f0b19-50" n="3a744d3f">
            <seg n="8c4fb1d5">
              Fru talman! Jag vill upprepa att av dem som började sin gymnasieutbildning
              2009 var det bara 69 procent som tre år senare hade fullgjort
              utbildningen. Avhoppen från den svenska gymnasieskolan är ett
              problem som vi nu försöker lösa med en ny gymnasiereform. Statistiken
              över antalet sökande till yrkesprogrammen är inte riktigt så illa
              som Isak From gör gällande. Det har gällt vissa program, till
              exempel vård- och omsorgsprogrammet, och där har vi nu satt in
              speciella åtgärder.
            </seg>
            <seg n="726d4f4f">
              Vi försöker även vara så tydliga som det bara är möjligt om att
              var och en som vill gå ett yrkesprogram men också säkerställa
              högskolebehörighet har rätt och möjlighet att göra det. Det är
              viktig information som vi alla kan hjälpas åt att sprida. Ytterligare
              ett skäl till att statistiken ser ut som den gör är att vi har
              infört ett fjärde år på tekniskt gymnasium, vilket har attraherat
              en hel del sökande.
            </seg>
            <seg n="cf7bb080">
              Det finns två länder som både socialdemokrater och vi i alliansregeringen
              tittar lite avundsjukt på när det gäller arbetslöshet och sysselsättning
              bland ungdomar: Tyskland och Österrike. Dessa länder har historiskt
              sett under lång tid jobbat med välutvecklade yrkesutbildningar
              i flera olika steg, redan under högstadiet i vissa fall, från
              gymnasiet i andra fall, hela tiden i nära samarbete med näringslivet.
              Att försöka ta oss i Sverige till den positionen är en väg som
              regeringen nu har slagit in på. Man skulle kunna önska att Socialdemokraterna
              också hälsade detta med tillfredsställelse. Ska vi nå de siffror
              som länder i vår närhet har nått när det gäller ungdomsarbetslösheten
              är jag helt övertygad om att det är den vägen vi måste anträda,
              utveckla och förbättra.
            </seg>
            <seg n="e4fe8eb8">
              Det är imponerande att garantera alla sysselsättning eller utbildning
              efter 90 dagar på ett papper, men det är ännu mer imponerande
              när man talar om hur det ska gå till. Jag kan inte låta bli att
              ställa samma fråga som min statsrådskollega Hillevi Engström just
              ställde: Hur ska ni klara av att erbjuda dessa arbetsmöjligheter
              när ni samtidigt höjer skatterna med 30 miljarder? Ni ska avskaffa
              de två tröskelsänkare som jag ändå tror har varit avgörande för
              att inte ungdomsarbetslösheten blivit ännu högre. Om man fördubblar
              arbetsgivaravgifterna för ungdomar under 26 år och höjer restaurangmomsen
              är det svårt att förstå hur det ska vara möjligt att infria löftet
              om sysselsättning eller utbildning efter 90 dagar för alla. Men
              det ser fint ut på papperet, Isak From.
            </seg>
          </u>
          <note type="speaker" n="4c907b41">
            Anf. 139 ISAK FROM (S):
          </note>
          <u who="isak_from_72ca34_w" xml:id="i-bc4b136a7ca84812-4" n="499812d2">
            <seg n="70819584">
              Fru talman! Vi har en grundläggande åsiktsskillnad när det gäller
              skatter. Vi tror att det är viktigt att ta in skatter. Med skatter
              kan man göra olika saker. Den borgerliga regeringen tror att det
              är viktigast att sänka skatter.
            </seg>
            <seg n="02594c18">
              För att det ska komma nya jobb måste efterfrågan öka. För att
              företag ska anställa måste efterfrågan öka. Men för att få offentlig
              sektor att kunna anställa krävs både efterfrågan och resurser,
              och det får man genom skatter.
            </seg>
            <seg n="1d2d3b87">
              De gångna åren har vi fått tillbaka miljarder kronor från Arbetsförmedlingen.
              De har inte kunnat nyttja de pengarna; regelverket har varit för
              stelt. Arbetsförmedlingen har också upphandlat diffusa insatser
              för 5 miljarder. Dessutom vet man inte hur man ska följa upp om
              de har gjort någon verkan. Det är klart att det finns pengar i
              systemet som kan användas på ett mycket bättre sätt än vad som
              har skett.
            </seg>
            <seg n="bde5c26f">
              Det ungdomspolitiska området är brett och spänner över alla politikområden.
              Därför är det inte helt lätt att behandla det i en kort interpellationsdebatt.
              Men helt klart är att vi ser konsekvenser i dag av att barn och
              unga mår dåligt, som statsrådet var inne på. Barn och unga skadar
              sig själva. Vi ser också att Sveriges andel självmord tyvärr inte
              minskar. Vi politiker måste då ställa oss frågor. Vad är det som
              har gått fel? Det är den övergripande politiken som har gått fel.
              Många ungdomar känner inte att de har en plats i samhället. Då
              krävs det insatser på alla områden, och det krävs insatser nu.
            </seg>
          </u>
          <note type="speaker" n="3da8fdb2">
            Anf. 140 Statsrådet MARIA ARNHOLM (FP):
          </note>
          <u who="unknown" xml:id="i-45757cdcfd8f0b19-51" n="3a744d3f">
            <seg n="10a536a5">
              Fru talman! Att erbjuda framtidstro och möjligheter att växa
              och utvecklas, att erbjuda en skola eller utbildningsväg som eleven
              klarar och som leder till arbete och att hjälpa de pojkar som
              trillar efter att hinna i kapp, lära sig läsa, få en utbildning,
              få ett jobb och få en familj är oerhört angelägna frågor i regeringens
              hela politik. Jag har ett stort ansvar, men många av mina kolleger
              har också det. Jag har i den här debatten försökt redogöra för
              hur vi jobbar aktivt på alla dessa områden.
            </seg>
            <seg n="1cfe5655">
              För att inte bli svaret skyldig: Vad vill jag göra redan i år?
              I vårpropositionen kom ytterligare 7 000 nya utbildningsplatser.
              Trots att vi gjorde en stor satsning på 8 miljarder redan i budgetpropositionen
              för året har vi i vårpropositionen lagt till extra mycket pengar.
              Även om mycket kräver långsiktiga förändringar är vi också beredda
              att tillföra pengar i det korta perspektivet.
            </seg>
            <seg n="4ae0762b">
              Ungdomspolitiken innehåller ett antal olika förslag och utgångspunkter
              ur ett ungdomsperspektiv. Vi i den nuvarande regeringen jobbar
              vidare på den ungdomspolitik som tidigare regering lagt grunden
              för. Jag har hört få exempel på saker där Isak From tycker att
              vi har gjort fel. Nu ska vi inom en inte alltför avlägsen framtid
              lägga fram nya förslag på hur det ska utvecklas vidare. Jag ser
              med glädje fram emot att presentera dem och diskutera vidare med
              Isak From.
            </seg>
          </u>
          <note n="7442d927">
            Överläggningen var härmed avslutad.
          </note>
          <note n="19841e73">
            22 § Bordläggning
          </note>
          <note n="f0a00262">
            Anmäldes och bordlades
          </note>
          <note n="b292322c">
            23 § Anmälan om frågor för skriftliga svar
          </note>
          <note n="36aa31dd">
            Anmäldes att följande frågor för skriftliga svar framställts
          </note>
          <note n="c3bbc938">
            den 22 april
          </note>
          <note n="d8ad2fb7">
            Peter Hultqvist
          </note>
          <note n="30041267">
            Leif Jakobsson
          </note>
          <note n="30041267">
            Leif Jakobsson
          </note>
          <note n="68a63c07">
            den 23 april
          </note>
          <note n="55ab9df0">
            Peter Persson
          </note>
          <note n="ad82bffb">
            Helena Leander
          </note>
          <note n="34316f56">
            Lars Mejern Larsson
          </note>
          <note n="dc1635b5">
            Eva Sonidsson
          </note>
          <note n="6103f280">
            Hans Linde
          </note>
          <note n="a4601f9d">
            Frågorna redovisas i bilaga som fogats till riksdagens snabbprotokoll
            tisdagen den 14 maj.
          </note>
          <note n="c9bc9813">
            24 § Anmälan om skriftliga svar på frågor
          </note>
          <note n="8c02b221">
            Anmäldes att skriftliga svar på följande frågor inkommit
          </note>
          <note n="c2fa505f">
            den 19 april
          </note>
          <note n="8e937d29">
            Allan Widman
          </note>
          <note n="b3eb7aa3">
            Yilmaz Kerimo
          </note>
          <note n="c3bbc938">
            den 22 april
          </note>
          <note n="ccb08af9">
            Raimo Pärssinen
          </note>
          <note n="c6c92612">
            Magnus Sjödahl
          </note>
          <note n="1bbcaa54">
            Svaren redovisas i bilaga som fogats till riksdagens snabbprotokoll
            tisdagen den 14 maj.
          </note>
          <note n="2e4e45b1">
            25 § Kammaren åtskildes kl. 22.16.
          </note>
          <note n="a5b4ccbb">
            Förhandlingarna leddes
          </note>
          <note n="beb09ae4">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
