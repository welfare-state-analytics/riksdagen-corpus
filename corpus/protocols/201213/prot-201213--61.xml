<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201213</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201213</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201213--61</head>
          <docDate when="2013-01-31 00:00:00">2013-01-31 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2012/13:61
          </note>
          <note>
            Torsdagen den 31 januari
          </note>
          <note>
            Kl. 12:00 - 15:00
          </note>
          <note>
            1 § Justering av protokoll
          </note>
          <note>
            Justerades protokollet för den 25 januari.
          </note>
          <note>
            2 § Fortsatt ledighet
          </note>
          <note>
            Förste vice talmannen meddelade att Walburga Habsburg Douglas
            (M) ansökt om fortsatt ledighet under tiden den 1 februari8 april.
          </note>
          <note>
            Kammaren biföll denna ansökan.
          </note>
          <note>
            Förste vice talmannen anmälde att Nils Brown (M) skulle fortsätta
            att tjänstgöra som ersättare för Walburga Habsburg Douglas (M).
          </note>
          <note>
            3 § Anmälan om kompletteringsval till skatteutskottet
          </note>
          <note>
            Förste vice talmannen meddelade att Miljöpartiet de grönas riksdagsgrupp
            på grund av uppkommen vakans anmält Jonas Eriksson som suppleant
            i skatteutskottet.
          </note>
          <note>
            Förste vice talmannen förklarade vald till
          </note>
          <note>
            suppleant i skatteutskottet
          </note>
          <note>
            4 § Anmälan om fördröjt svar på interpellation
          </note>
          <note>
            Till riksdagen hade inkommit följande skrivelse:
          </note>
          <note>
            Interpellation 2012/13:223
          </note>
          <note>
            Interpellation 2012/13:223 Utbyggnaden av Ostlänken
          </note>
          <note>
            Interpellationen kommer att besvaras fredagen den 22 februari
            2013.
          </note>
          <note>
            Skälet till dröjsmålet är tidigare inbokade resor och arrangemang.
          </note>
          <note>
            Fredrik Ahlén
          </note>
          <note>
            5 § Svar på interpellation 2012/13:212 Är idrottsrörelsen ett
            företag?
          </note>
          <note type="speaker">
            Anf. 1 Kultur- och idrottsminister LENA ADELSOHN LILJEROTH (M):
          </note>
          <note>
            Fru talman! Berit Högman har frågat mig om jag avser att ta något
            initiativ för att förtydliga innebörden av idrottspolitiken eller
            politiken för det civila samhället. Frågan är ställd mot bakgrund
            av Marknadsdomstolens beslut i slutet av december 2012 i ett ärende
            mellan Svenska Bilsportförbundet och Konkurrensverket.
          </note>
          <note>
            Frågan som varit föremål för Marknadsdomstolens prövning och
            beslut har skapat oro och initierat en intensiv diskussion inom
            idrotten. Beslutet och dess konsekvenser analyseras nu inom Regeringskansliet.
            Vi för i detta arbete självfallet en nära dialog med Riksidrottsförbundet
            och andra intressenter som också analyserar beslutet noga. Analyser
            är viktiga, men analyser tar också tid, och i dagsläget kan jag
            därför inte svara på om det finns skäl för regeringen att ta några
            initiativ.
          </note>
          <note>
            Låt mig ändå klargöra att regeringen står upp för principen om
            goda villkor för det allmännyttiga föreningslivet. Den särskilda
            ställning föreningslivet har i olika sammanhang gäller även i
            fortsättningen.
          </note>
          <note>
            Samhälleliga värden som konkurrens, föreningsfrihet och det som
            inom EU brukar kallas idrottens särart är värden som är viktiga
            att upprätthålla. Detta är en central utgångspunkt i den analys
            som nu görs.
          </note>
          <note type="speaker">
            Anf. 2 BERIT HÖGMAN (S):
          </note>
          <note>
            Fru talman! Jag tackar kultur- och idrottsministern för svaret.
          </note>
          <note>
            För mig som socialdemokrat är det en självklarhet att precis
            som tävlingsresultat ska avgöras på idrottsplanen och inte i domstolar
            ska idrottens villkor avgöras av politiken och inte av byråkrater.
            Föreningsfriheten är grundlagsfäst i vårt land.
          </note>
          <note>
            Idrottsrörelsen är Sveriges förmodligen största folkrörelse med
            20 000 föreningar och uppemot 60 000 ideella ledare. Idrottens
            regler och idrottens kultur är framtagna för att skydda viktiga
            värden som utgör idrottens grund. Det handlar om demokrati, folkhälsa,
            barn- och ungdomsverksamhet och stora ideella krafter för ett
            gott liv. Jag tror att oändligt mycket i vårt samhälle skulle
            kunna vara bättre om politiken faktiskt tog ett rejält ansvar.
          </note>
          <note>
            I svaret säger statsrådet att detta beslut från december har
            skapat oro och intensiva diskussioner inom idrottsrörelsen. Men
            det är inte bara där, vill jag påstå. Jag tror att hela det civila
            samhället är bekymrat för att detta är en del i någonting större
            som kommer att försvåra för ideellt arbete och för Folkrörelsesverige.
          </note>
          <note>
            Jag tror att det finns förväntningar på oss politiker att reagera
            starkt när en sådan sak händer och ett domslut faktiskt kan ifrågasätta
            det som vi har grundlagsfäst i vårt land, nämligen föreningsfriheten.
          </note>
          <note>
            Idrotten känner inte trygghet i sin särställning som nog många
            av oss har trott varit självklar och som är mycket uppskattad
            i samhället.
          </note>
          <note>
            Det är inte bara denna fråga som skapar oro. Det finns andra
            saker. Momsfrågan på EU-nivå är en sådan. Kostnaden för polisbevakning
            vid större arrangemang är en annan som har aktualiserats igen.
            Tv-rättigheterna är en tredje.
          </note>
          <note>
            Trots tydlighet i EU-fördrag, trots tydlighet i EU-kommissionens
            vitbok och trots att regeringen säger att den värnar idrotten
            och idrottens särart och det civila samhället finns det nog en
            del kvar att göra för att det också ska kännas trovärdigt. Jag
            tror inte att det räcker att analysera. Jag tror att kultur- och
            idrottsministern tydligt måste visa en beredskap att agera. Det
            är nämligen inte svårt att räkna ut vad Marknadsdomstolens beslut
            kan få för konsekvenser. Idrottsrörelsen har också varit med och
            beskrivit dem.
          </note>
          <note>
            I domen sägs det att föreningar är företag i konkurrensrättslig
            mening när de bedriver ekonomisk verksamhet. Då kan det hända
            att man ställer sig frågan: Får föreningen själv bestämma vilket
            företag som ska leverera matchdräkterna, eller ska de upphandlas
            i konkurrens? Ska föreningarna acceptera att medlemmar inte agerar
            i enlighet med föreningens beslut därför att konkurrenslagstiftningen
            står över föreningsrätten och de stadgar och regler som finns
            i en förening? Kan det till och med bli så illa att samhällets
            bidrag till idrotten ifrågasätts utifrån ett konkurrenslagstiftningsperspektiv?
          </note>
          <note>
            Jag kommer att ge fler exempel i mitt nästa inlägg. Men jag vill
            ställa följande fråga till ministern: Är ministern beredd att
            här i dag ge ett tydligare besked om att i valet mellan människa
            och marknad står regeringen på människans och därmed Folkrörelsesveriges
            sida?
          </note>
          <note type="speaker">
            Anf. 3 Kultur- och idrottsminister LENA ADELSOHN LILJEROTH (M):
          </note>
          <note>
            Fru talman! Jag tycker att Berit Högman gör det mycket lätt för
            sig. För mig som moderat är det självklart att försvara idrotten
            och idrottens särart, och jag kommer också in på det om en stund.
          </note>
          <note>
            Jag nämnde i mitt svar att vi har regelbundna samtal med idrottsrörelsen
            i många olika frågor. Vi har också följt denna fråga från det
            att den först togs upp i Konkurrensverket tills den senare kom
            att hamna i Marknadsdomstolen. Frågan är därför inte ny för oss.
            Men en analys kräver faktiskt sin tid, vilket jag också sade.
          </note>
          <note>
            Berit Högman räknade upp ett antal frågor som inte har med just
            interpellationen att göra. Men det är möjligt att en del av frågorna
            kan ha det om vad som gäller konkurrenslagstiftningen, som det
            också har fattats beslut om i demokratisk ordning. Det ska vi
            också ha med oss när vi diskuterar detta. Men för att vi ska veta
            vilka eventuella konsekvenser som denna dom kan medföra och hur
            den rimmar med de beslut och det meddelande som har tagits i Europeiska
            unionen kring idrottens särart behövs det en analys. Som jag har
            uppfattat det finns det inte något tryck från idrottsrörelsen
            om att vi ska gå ut och fatta beslut och möjligen ändra lagar.
            Riksidrottsförbundet vill själv inom sin styrelse och med specialförbunden
            analysera vad detta kan få för konsekvenser.
          </note>
          <note>
            Ibland är konkurrens bra också inom idrotten. Ibland kan den
            ställa till det, i synnerhet om man som vi också försvarar det
            civila samhället. Men, Berit Högman, det är för tidigt att just
            nu från regeringen säga att vi avser att agera i den ena eller
            den andra riktningen. Det är möjligt att vi kan hamna där, men
            vi är ännu inte där.
          </note>
          <note type="speaker">
            Anf. 4 BERIT HÖGMAN (S):
          </note>
          <note>
            Fru talman! Min utgångspunkt är att det är allvarligt när en
            domstol kan fatta ett beslut som känns som att det verkligen går
            emot något som är grundlagsfäst i detta land, nämligen föreningsrätten.
            Riksidrottsförbundet och andra inom idrottsrörelsen som jag har
            varit i kontakt med kan också se att detta är den tydliga faran.
          </note>
          <note>
            Idrottsministern väljer då i sitt svar att säga att man ska analysera
            och se om det behövs någon ändring. Det räcker inte för att trygga
            idrottsrörelsen. Det räcker inte heller för att trygga det civila
            samhället, för det finns så många uppförsbackar för dem. Jag har
            redan räknat upp dem det handlar om momsfrågan, tv-rättigheter
            och polisrättigheter. Om polisen i sitt beslutsfattande säger
            att företag tjänar pengar och att man alltså kan ta betalt av
            dem, och om vi har en domstol som har sagt att idrottsrörelsen
            är ett företag, blir det bekymmer för fler delar av idrottsrörelsen.
            Det kan bli bekymmer även för andra delar av det civila samhället.
          </note>
          <note>
            Jag känner mig inte alls trygg med svaret om en analys. Det är
            naturligtvis bra att man gör analyser innan man fattar beslut,
            men kultur- och idrottsministern skulle kunna bli tydligare i
            att regeringen i valet mellan marknad och människa står på människans
            sida och därmed också grundlagens och föreningsfrihetens.
          </note>
          <note>
            Jag tycker nämligen att kultur- och idrottsministern svävar på
            målet när hon säger att det är bra med konkurrens i idrotten ja,
            herregud, det är det idrott går ut på. Det är därför man har tävlingar,
            serier och kupper. Idrotten har dock även ett annat uppdrag. Det
            handlar om breddidrotten och om barn- och ungdomsidrotten.
          </note>
          <note>
            Förutsättningen för att i dag kunna finansiera verksamheten är
            att det är tillåtet att ha den typen av verksamhet. Jag vet att
            Riksidrottsförbundet har levererat funderingar och bekymmer till
            idrottsministern kring detta. Om en idrottsförening är ett företag,
            är då samarbetet mellan idrottsföreningar att jämställa med kartellbildning?
          </note>
          <note>
            Det skulle innebära att Göteborg aldrig skulle kunna anordna
            Gothia Cup. Det skulle innebära att den lilla byn Höljes i norra
            Värmland, med 200 invånare, inte skulle kunna ordna EM i rallycross
            med över 30 000 besökare för nionde året i rad. Det innebär att
            VM-rallyt som går i de värmländska skogarna nästa vecka aldrig
            skulle kunna bli av. Detta består nämligen av en rad idrottsorganisationer
            som lägger ned ett enormt ideellt arbete för att göra någonting
            som skapar trivsel, tillväxt och kitt och gör Sverige känt.
          </note>
          <note>
            Det finns ett val mellan att säga att vi ska analysera och att
            uttrycka en vilja och säga: Det är klart att idrottsrörelsen och
            det civila samhället måste känna en trygghet i att både regering
            och opposition och hela Sveriges riksdag står bakom det civila
            samhällets unicitet. Det förväntar jag mig av en minister som
            är kultur- och idrottsminister.
          </note>
          <note type="speaker">
            Anf. 5 Kultur- och idrottsminister LENA ADELSOHN LILJEROTH (M):
          </note>
          <note>
            Fru talman! Det är väl fullkomligt självklart att vi står bakom
            det civila samhället. Det var dock inte det Berit Högman tog upp
            inledningsvis, utan det var frågan om människa mot marknad. Med
            den politiska syn jag har finns det ingen direkt motsättning mellan
            människa och marknad, utan en fri marknad ger frihet för medborgarna.
            Motsatsen har vi sett alldeles för många exempel på.
          </note>
          <note>
            Detta är en komplicerad fråga. Det finns inte heller en klar
            och given linje inom idrottsrörelsen för hur man ska se på detta.
            Eftersom vi har gått idrottsrörelsen och det civila samhället
            till mötes med vår politik och även idrottsrörelsens önskan om
            självständighet måste vi innan vi själva möjligen agerar veta
            hur idrottsrörelsen ser på detta. Vad ser man för faror? Vad önskar
            man i så fall för slags stöd? Där är vi inte ännu. De analyserar
            fortfarande frågan med sina jurister, och vi har regelbunden kontakt
            med Riksidrottsförbundets styrelse i denna process. Vi har också
            träffat dem.
          </note>
          <note>
            Berit Högman tog upp momsfrågan. När det handlar om det som har
            aktualiserats om det frivilliga arbetet och undantaget är regeringens
            inställning självklar. Det gäller inte bara idrottsrörelsen, utan
            det finns flera andra områden som är involverade i detta. Där
            finns alltså ingen som helst motsättning.
          </note>
          <note>
            Idrotten har ett starkt samhälleligt stöd och ett starkt politiskt
            stöd. Jag skulle vilja säga att det är ett enhetligt politiskt
            stöd. Under 1015 år har samhällets ekonomiska bidrag till idrottsrörelsen
            ökat med lite drygt 300 procent. Vi har skärpt en hel del av det
            som är riksdagens och därmed medborgarnas förväntningar på idrottsrörelsen.
            Det gäller inte minst barn och unga. Det handlar om korrekt bemötande,
            och det finns ett antal exempel på detta.
          </note>
          <note>
            Idrottsrörelsen har en egen stark ställning. Jag vill att det
            ska förbli så. Vi har goda relationer, och det kommer vi också
            fortsatt att ha. Det är dock fortfarande idrottsrörelsen som har
            initiativet i just denna fråga, och det är därför vi har den nära
            kontakt vi har.
          </note>
          <note type="speaker">
            Anf. 6 BERIT HÖGMAN (S):
          </note>
          <note>
            Fru talman! När idrottsministern talar så varmt om marknaden
            som en lösning på bekymren får vi ändå se vad det är som har hänt:
            Medborgarskapet har gjorts mer till ett kundunderlag genom att
            man långsamt vridit bilden mot att vi allihop är kunder på en
            marknad där det ska köpas något.
          </note>
          <note>
            Det har lett till att vi, trots att vi har tusentals kompletterande
            aktörer på Arbetsförmedlingen, aldrig har haft så hög arbetslöshet
            som nu. Vi har 70 000 fler långtidsarbetslösa som har varit arbetslösa
            i mer än två år. Långtidsarbetslösheten har tredubblats under
            regeringens tid. Lösningen har varit en marknadsorientering av
            Arbetsförmedlingen.
          </note>
          <note>
            Även bostadsbristen ska lösas med marknadsorientering och inte
            med offentliga investeringar. Vi har aldrig haft en sådan bostadsbrist
            bland unga i våra stora städer som i dag.
          </note>
          <note>
            Skolan ska bli bättre av att vi har konkurrens och att eleverna
            blir kunder. Vi har inte levererat så dåliga skolresultat i modern
            tid som nu.
          </note>
          <note>
            Detta får mig att dra en slutsats. Politiken väljer ständigt
            att abdikera och påstår att marknaden kan lösa grundläggande problem,
            men det är inte sant. Till och med på det ekonomiska toppmötet
            i Davos ifrågasattes marknadens förmåga att lösa problem som handlar
            om att hålla ihop och kitta ett samhälle. Där påstår jag att det
            civila samhället har en jättestor betydelse och roll, och återigen:
            Jag förväntar mig att just en kultur- och idrottsminister är tydligare
            i detta budskap.
          </note>
          <note>
            Jag har ett tips på vägen. Ta armkrok med den nya ministern för
            det civila samhället Maria Arnholm, och bjud in resten av det
            civila samhället! Många av dem är nämligen precis lika oroliga
            som idrottsrörelsen är.
          </note>
          <note type="speaker">
            Anf. 7 Kultur- och idrottsminister LENA ADELSOHN LILJEROTH (M):
          </note>
          <note>
            Fru talman! Det var en märklig ände på debatten från Berit Högmans
            sida jag trodde att det var idrottsrörelsens självständighet och
            möjligheter vi skulle diskutera, inte i vilken mån man, om jag
            tolkar Berit Högman rätt, vill förbjuda friskolor eller på olika
            sätt begränsa fria aktörer på arbetsmarknaden. Det stämmer i så
            fall inte särskilt väl med den uppfattning som bland annat Ylva
            Johansson i Berit Högmans parti har. Det får vi dock återkomma
            till; det finns många som är intresserade av vad ni tycker i denna
            fråga.
          </note>
          <note>
            Tillbaka till idrottsrörelsen. Detta är en komplicerad fråga.
            Jag kan säga det hur många gånger som helst; den är fortfarande
            komplicerad. Det finns inte de enkla lösningar Berit Högman efterfrågar,
            och det är heller inte idrottsrörelsens uppfattning att vi ska
            ta den formen av initiativ. Däremot är det viktigt att vi fortsätter
            att ha de samtal vi redan har inlett och att vi i så fall landar
            i ett ställningstagande som är till gagn för idrotten inte tvärtom.
          </note>
          <note>
            Under Sveriges ordförandeskap i EU 2009 drev vi idrottens särart
            hårt. Det kom sedan en vitbok och ett meddelande från EU där man
            slog fast att det just förhåller sig så. Det är också någonting
            att ta med sig i den fortsatta diskussionen.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 2012/13:214 om Trafikverkets fiberinfrastruktur
            och dess samhällsnytta
          </note>
          <note type="speaker">
            Anf. 8 Statsrådet CATHARINA ELMSÄTER-SVÄRD (M):
          </note>
          <note>
            Fru talman! Annika Lillemets har frågat mig vad jag avser att
            göra för att tillgodose de myndigheters, operatörers och medborgares
            behov som i dag tillgodoses av Trafikverkets fiberinfrastruktur,
            om det visar sig att kapaciteten i Trafikverkets fiberinfrastruktur
            behövs för Trafikverkets egna behov.
          </note>
          <note>
            Annika Lillemets har vidare frågat mig om jag avser att låta
            Trafikverket prioritera vilken eller vilka externa kunder som
            ska prioriteras om brist uppstår i Trafikverkets nät.
          </note>
          <note>
            Annika Lillemets har slutligen frågat mig vad jag avser att göra
            för att se till att Trafikverket lever upp till att vara samhällsbyggare
            även när det gäller det femte transportslaget, det digitala.
          </note>
          <note>
            Trafikverkets uppgifter läggs fast i myndighetens instruktion.
            Fiberinfrastrukturen som Trafikverket disponerar ska stödja myndighetens
            arbete inom infrastrukturområdet, och den är viktig för Trafikverkets
            verksamhet, speciellt för järnvägens funktion. Trafikverket kan
            dock inte gå utanför det ramverk som av riksdagen beslutade anslag
            och angivna ändamål ger.
          </note>
          <note>
            Det finns i dagsläget överkapacitet som Trafikverket förmedlar.
            Som ansvarig för verksamheten är Trafikverket också bäst lämpat
            att hantera frågor om kapacitetstilldelning och prioritering i
            enlighet med regleringsbrev och principer för försäljning av överkapacitet.
          </note>
          <note>
            Jag har tidigare på frågor, bland annat från Annika Lillemets,
            avseende utvecklingen av myndighetens it-verksamhet konstaterat
            att Trafikverkets it-funktion är en viktig leverantör av it- och
            telekomtjänster till Trafikverket och andra kunder. Funktionen
            är betydelsefull för infrastruktursektorn och är dessutom av stort
            intresse för infrastrukturen för telekommunikation genom sitt
            fiberoptiska nät med stor geografisk täckning. Trafikverket har
            i dag en viktig roll som operatörsneutral leverantör av bredbandskapacitet
            till den svenska marknaden. Det är angeläget för regeringen att
            den nya it-verksamheten ges möjlighet att utvecklas på ett för
            verksamheten och ITS-området optimalt sätt och med beaktande av
            funktionaliteten hos samhällsviktiga funktioner. Dessa förhållanden
            gäller fortsatt.
          </note>
          <note>
            För regeringens vidkommande innebär det att Trafikverket fortsatt
            kommer att ha ett uppdrag som innebär att myndigheten i sitt fibernät
            ska erbjuda tjänster på grossistnivå och på konkurrensneutrala
            villkor till aktörer som efterfrågar elektroniska kommunikationer,
            i den mån kapaciteten inte behövs för Trafikverkets egna behov.
            Regeringen kommer att följa upp hur uppdraget hanteras.
          </note>
          <note type="speaker">
            Anf. 9 ANNIKA LILLEMETS (MP):
          </note>
          <note>
            Fru talman! Först vill jag tacka Catharina Elmsäter-Svärd för
            svaret. Ministern nämner i sitt svar att Trafikverket är bäst
            lämpat att hantera kapacitetstilldelning och hur det ska prioriteras
            enligt regleringsbrevet. Men regleringsbrevet nämner inget om
            hur detta ska gå till. Regeringen lämnar därmed hela ansvaret
            till Trafikverket.
          </note>
          <note>
            Men är det verkligen rimligt att lägga detta helhetsansvar på
            en enskild myndighet som inte ens har det som kärnverksamhet och
            framför allt inte fått detta uppdrag av regeringen? Enligt Trafikverkets
            it-direktör Mathias Persson, som uttalat sig om den nya inriktningen
            för Trafikverkets it-verksamhet i nyhetsbrevet Telekom Online
            den 16 januari 2013, blir det Trafikverkets behov i fokus och
            mindre om behoven på den externa marknaden. Trafikverket kan komma
            att avsluta befintliga kundavtal i förtid efter att ha kontaktat
            kunden. Vidare står det i nyhetsbrevet: All kapacitet och kompetens
            ska dimensioneras för Trafikverkets behov.
          </note>
          <note>
            Hur rimmar detta med att Trafikverket kallar sig samhällsbyggare?
            Ska de inte vara det även för det femte transportslaget, det digitala?
            Med tanke på den inriktningen hos Televerket ställer jag mig tvivlande
            till att just Trafikverket verkligen ska ha ansvaret för frågor
            gällande det behov av kapacitet som andra myndigheter, telekomoperatörer
            och medborgare har. Trafikverkets beslut kan komma att påverka
            ett antal myndigheter såsom Transportstyrelsen, företag som Infranord
            och SJ, Com Hems 1,7 miljoner hushåll som får sin tv, telefoni
            och bredband via Trafikverkets fiberinfrastruktur, samt Tele 2:s
            2,8 miljoner mobilkunder. Effekterna av denna fokusering på Trafikverkets
            behov kan alltså bli påtagliga, inte bara för företag, myndigheter
            och transportsektorn utan även för den enskilda medborgaren.
          </note>
          <note>
            I min fråga till ministern nämner jag att i den statliga offentliga
            utredningen Trafikverket ICT , SOU 2010:82, som överlämnades till
            statsrådet Catharina Elmsäter-Svärd den 20 december 2010, skriver
            utredaren Åke Hedén om Trafikverkets kommunikationsinfrastruktur:
            Resultatenheten Trafikverket ICT förvaltar denna infrastruktur
            och säljer elektroniska kommunikationstjänster även på en konkurrensutsatt
            marknad. Det är viktigt att denna verksamhet bedrivs på sådant
            sätt att det skapas så lika förutsättningar som möjligt mellan
            aktörerna på marknaden. En effektivare användning av nätet kan
            bidra till bättre förutsättningar för konkurrens på marknaden
            för elektronisk kommunikation och till ökad tillgång till bredband
            i hela landet.
          </note>
          <note>
            I utredningen görs även bedömningen att Trafikverket ICT under
            vissa förutsättningar kan separeras från Trafikverket utan att
            driftsäkerheten i järnvägstransportsystemet försämras.
          </note>
          <note>
            En konsekvens av den nya inriktningen är att Trafikverkets infrastruktur
            inte ges förutsättningar att möta marknadens behov och få en fungerande
            konkurrens enligt Åke Hedéns utredning eller tillgodose myndigheternas
            och samhällets behov enligt MSB:s utredning om skyddad statlig
            kommunikationsinfrastruktur.
          </note>
          <note>
            Två statliga utredningar visar alltså på att statens kommunikationsinfrastruktur
            är viktig ur både sårbarhets- och säkerhetssynpunkt och för bredbandsutbyggnad
            och fungerande it- och telekommarknad. En rimlig åtgärd från regeringen
            borde vara att säkerställa samhällets och marknadens behov genom
            att förändra och förtydliga styrningen av statens fiberinfrastruktur.
          </note>
          <note>
            Jag ställer därför frågan ännu en gång till ministern: Är Trafikverket
            bäst lämpat att hantera kapacitetstilldelning och hur det ska
            prioriteras när de inte fått i uppdrag att se till helheten och
            samhällsnyttan?
          </note>
          <note type="speaker">
            Anf. 10 Statsrådet CATHARINA ELMSÄTER-SVÄRD (M):
          </note>
          <note>
            Fru talman! Jag får väl åter tacka Annika Lillemets för diskussionen;
            det var inte så länge sedan som vi hade en liknande. Det var strax
            före jul, och då var vi från regeringens sida mitt uppe i att
            skriva våra regleringsbrev, bland annat till Trafikverket.
          </note>
          <note>
            Jag ser att de frågor som Annika Lillemets ställer nu och de
            som står i själva interpellationen kan vara något hypotetiska.
            De grundar sig i rädslan och farhågan, som jag skulle kunna dela
            om det var så, huruvida det finns överkapacitet. Frågeställningarna
            bygger på att när Trafikverket har använt det som Trafikverket
            har i uppdrag och behov av att använda av fibernätet blir frågan
            om det finns över till de andra. Jag tycker att det är viktigt
            att börja med den frågan. Hur pass relevant är det att tro att
            det inte ska finnas kapacitet?
          </note>
          <note>
            Nyttjandegraden av den teknik som ska ge förutsättningar för
            det kommunikationsnät som både Trafikverket och deras kunder har
            behov av kan variera över landet. Vad jag har fått uppgifter om
            jag har nämligen frågat om det gäller en liten begränsad del eller
            om vi inte alls behöver oroa oss är att den genomsnittliga nyttjandegraden
            för Trafikverket i till exempel södra Sverige är 25 procent. I
            norra Sverige är den 13 procent. Det innebär att en stor del av
            den överkapacitet som i dag finns kan på ett konkurrensneutralt
            sätt erbjudas andra aktörer. Det är i grunden bra, för det ger
            ett bra nät.
          </note>
          <note>
            En annan fråga som får bli något hypotetisk gäller Åke Hedéns
            utredning, som Annika Lillemets tar upp. Han hade som uppdrag
            att bland annat se över om och på vilket sätt i sådant fall ICT
            helt och hållet skulle skiljas från Trafikverket och vad det får
            för konsekvenser, inte minst för optokabeln eftersom det är många
            andra i samhällsfunktionen som är beroende av den. Men nu är vi
            inte där. Förslaget kommer inte att bli så. När det gäller Åke
            Hedéns utredning i den aspekten behöver vi inte ha något hypotetiskt
            antagande om huruvida det ska säljas eller inte; det finns ju
            kvar. När det blir en förändring uppstår naturligtvis oro i och
            med att ICT-verksamheten nu mer ska finnas inom Trafikverkets
            verksamhet och mer styras upp utifrån vad som ska vara Trafikverkets
            uppgifter. Det gör att personer som i dag har jobbat i att kanske
            utveckla nya typer av marknadsmöjligheter egentligen inte har
            samma uppdrag. Det finns andra aktörer som ska göra det om möjligheten
            fortfarande ska finnas, men det kanske inte är just Trafikverket
            som sköter detta.
          </note>
          <note>
            Frågan kommer tillbaka till huruvida det är Trafikverket som
            är bäst lämpat eller inte att ha detta uppdrag. Nu ligger uppdraget
            på Trafikverket. Men vi har också diskussioner internt inom Regeringskansliet
            och följer upp både den digitala agendan och bredbandssatsningen.
            Det här är det uppdrag som vi ändå känner skulle vara mest optimalt.
          </note>
          <note>
            Jag kan lova Annika Lillemets att jag följer den här frågan väldigt
            noga, för även jag tycker att en samhällsviktig funktion ska användas
            på ett optimalt sätt.
          </note>
          <note type="speaker">
            Anf. 11 ANNIKA LILLEMETS (MP):
          </note>
          <note>
            Fru talman! Jag tackar för beskedet. Jag undrar förstås också
            vad ministerns regeringskolleger, försvarsminister Enström och
            it- och energiminister Hatt, anser om detta, för det är ju en
            fråga som i högsta grad också berör deras ansvarsområden.
          </note>
          <note>
            I ministerns svar står det: För regeringens vidkommande innebär
            det att Trafikverket fortsatt kommer att ha ett uppdrag som innebär
            att myndigheten i sitt fibernät ska erbjuda tjänster på grossistnivå
            och på konkurrensneutrala villkor till aktörer som efterfrågar
            elektroniska kommunikationer, i den mån kapaciteten inte behövs
            för Trafikverkets egna behov. Men om Trafikverket enbart passivt
            ska vänta på förfrågan kan de ju inte anses vara en marknadskraft,
            om vi nu bortser från i den mån det finns kapacitet.
          </note>
          <note>
            Jag hade uppskattat ett förtydligande från ministern när det
            gäller om Trafikverket enbart ska erbjuda kapacitet till dem som
            frågar efter det eller om de ska vara en verklig marknadskraft,
            för utan denna marknadskraft finns det ingen fungerande marknad
            för stamnätet eller marknad 6, som PTS kallar den och om vi ska
            vara tekniska. Då kommer det att behövas en reglering, och jag
            skulle bli väldigt förvånad om detta är vad regeringen vill.
          </note>
          <note>
            Enligt den inriktning som Trafikverket nu har heter det att eventuella
            investeringar i ytterligare kapacitet eller kompetens för att
            leverera extern affär ska vara i linje med Trafikverkets strategier.
            Detta ska framgå i särskilt beslutsunderlag. Om extra resurser
            krävs för ett externt uppdrag ska avtalet med kunden vara så utformat
            att alla relaterade kostnader kan avvecklas i samband med att
            avtalet upphör.
          </note>
          <note>
            Kontentan av detta resonemang blir att första kunden får ta hela
            kostnaden. Vi kan jämföra med järnväg. Säg att vi vill bygga bort
            flaskhalsen in till Stockholm där det är så trångt. Vilken kund
            skulle vara beredd att ta hela den kostnaden? Det är ju många
            andra som också får glädje av den.
          </note>
          <note>
            Vi riskerar på det här sättet att viktiga investeringar inte
            blir av, att den tekniska utvecklingen stannar av och att vi får
            avveckling i stället för en utveckling. Jag ställer därför frågan
            ännu en gång: Är det verkligen Trafikverket som är bäst lämpat
            att hantera kapacitetstilldelningen och hur den ska prioriteras?
          </note>
          <note>
            Tidigare har det uttryckts att överkapacitet ska göras tillgänglig
            för marknaden, det vill säga den kapacitet som inte behövs för
            Trafikverkets egna behov. Men vad är överkapacitet? Hur mycket
            ska finnas tillgängligt för att kallas överkapacitet? Det är inget
            som jag hittar i regleringsbrevet till Trafikverket. Är det 25
            procent, 50 procent, 75 procent ledigt i nätet? Vilken marginal
            måste finnas? Och var finns överkapaciteten?
          </note>
          <note>
            Vi kan återigen jämföra med järnvägen. Om det finns ledig kapacitet
            på banor i Norrland eller Småland hjälper det ju inte om det är
            i Stockholm som det är trångt. Och så ser det ut i fibernäten
            också.
          </note>
          <note>
            Enligt ett EU-meddelande i december 2012 om den digitala agendan
            för Europa kommer den mobila datatrafiken att öka 12 gånger mellan
            2012 och 2018 och datatrafiken i smarta mobiler kommer att öka
            14 gånger till 2018. Och snabba trådlösa uppkopplingar kräver
            stor kapacitet i stamnätet.
          </note>
          <note>
            Vi hittar även den här texten i samma dokument: Anslutning för
            snabbt internet är grunden för den digitala ekonomin. Utan en
            sådan kommer viktiga tjänster som datormoln, e-hälsa, smarta städer,
            audiovisuella tjänster och de fördelar som dessa för med sig inte
            att ta fart. En ökning av bredbandsanvändningen med 10 procent
            skulle enligt EU-kommissionen kunna ge en årlig ökning av bnp
            med 11,5 procent eller av arbetskraftsproduktiviteten med 1,5
            procent under de kommande fem åren.
          </note>
          <note>
            Mot bakgrund av detta: Har vi råd att ta bort stora delar av
            stamnätet nu när vi bygger ut 4G? Det här äventyrar den nationella
            it-strategin. Det är ingen farhåga. Det är en reell risk, tror
            jag, och jag vill inte att vi riskerar att hamna på efterkälken
            som it-nation. Det är därför som jag fortsätter att lyfta fram
            frågan.
          </note>
          <note type="speaker">
            Anf. 12 Statsrådet CATHARINA ELMSÄTER-SVÄRD (M):
          </note>
          <note>
            Fru talman! Jag har naturligtvis talat med min kollega Anna-Karin
            Hatt, som är it-minister, om hur hon ser på om det finns överkapacitet
            eller inte och om hon känner en oro eller inte. Det är inte uppfattning
            att hon i dag skulle känna en sådan oro. Men den digitala strategin
            kan ju vara ett lämpligt interpellationsobjekt för att möjligtvis
            få svar från Anna-Karin Hatt.
          </note>
          <note>
            Som Annika Lillemets säger har vi egentligen fantastiska möjligheter
            med det femte benet i infrastrukturen även för våra andra trafikslag.
            Inte minst gäller det ITS och användandet av intelligenta tekniska
            system för framkomlighet, betalningssätt eller vad det nu kan
            vara på vägsidan men även på andra delar.
          </note>
          <note>
            Vi har också en utmaning längre fram som handlar om när vi ska
            ytterligare förstärka säkerheten på järnvägen men också öka kapaciteten
            i form av nya signalsystem, ERTMS.
          </note>
          <note>
            Det är i dagsläget svårt att veta hur både ITS och ERTMS kommer
            att påverka nyttjandegraden. Men bedömningen är att den teoretiska
            utbyggnadsmöjligheten borde vara tillräcklig för att Trafikverket
            även i fortsättningen ska kunna leverera överkapacitet på marknaden.
          </note>
          <note>
            Fru talman! Då går jag över till en fråga som inte är så där
            jättelätt att besvara, men jag ska ändå göra det, nämligen Annika
            Lillemets fråga om huruvida Trafikverket är bäst lämpat att hantera
            kapacitetstilldelningen. Regeringens uppfattning är att i dag
            är det ingen annan som ska göra det, utan vi har gett det uppdraget
            till Trafikverket.
          </note>
          <note type="speaker">
            Anf. 13 ANNIKA LILLEMETS (MP):
          </note>
          <note>
            Fru talman! Låt mig sammanfatta mitt budskap och min uppmaning
            till regeringen.
          </note>
          <note>
            Vi har två statliga utredningar som visar på att statens kommunikationsinfrastruktur
            är viktig ur både sårbarhets- och säkerhetssynpunkt och för bredbandsutbyggnad
            och fungerande it- och telekommarknad.
          </note>
          <note>
            Jag vill särskilt framhålla det som Åke Hedén slår fast i sin
            utredning, att driftsäkerheten i järnvägstransportsystemet inte
            äventyras för att fler nyttjar nätet. Det är snarare tvärtom,
            då andra stora användare bidrar till teknikutveckling som även
            kommer staten till godo. Detta påpekas även i MSB:s utredning
            som jag tidigare hänvisat till.
          </note>
          <note>
            Om fler får vara med i statens nät blir det en vinna-vinna-lösning
            både för det offentliga och det privata eller kanske snarare en
            vinna-vinna-vinna-lösning för staten, näringslivet och de enskilda
            individerna.
          </note>
          <note>
            I det svar som ministern lämnat uttrycker hon att Trafikverket
            i dag har en viktig roll som operatörsneutral leverantör av bredbandskapacitet
            till den svenska marknaden och att dessa förhållanden gäller fortsatt.
            Men för att det sistnämnda inte ska stanna vid en from förhoppning
            måste regeringen ta sitt ansvar för helheten som vi nu diskuterat,
            för samhällsuppdraget.
          </note>
          <note>
            En rimlig och, som jag ser det, nödvändig åtgärd från regeringen
            borde därför vara att säkerställa samhällets och marknadens behov
            genom att förändra och förtydliga styrningen av statens fiberinfrastruktur.
            Så kan vi undvika monopol och regleringar och se till att utnyttja
            de tillgångar vi redan har till bästa möjliga samhällsnytta.
          </note>
          <note>
            Fru talman och Catharina Elmsäter-Svärd! Låt oss undvika att
            ett it-haveri blir ett samhällshaveri.
          </note>
          <note type="speaker">
            Anf. 14 Statsrådet CATHARINA ELMSÄTER-SVÄRD (M):
          </note>
          <note>
            Fru talman! Det sista som Annika Lillemets sade kan jag verkligen
            stryka under. Det är klart att ingen av oss söker möjligheter
            att hitta ett it-haveri, för det vore förödande på många sätt
            och vis. Nu är det inte riktigt den utgångspunkt som jag har.
            Det är heller inte den utgångspunkt som Trafikverket som ansvarig
            för fibernätet har för sin uppfattning.
          </note>
          <note>
            Det är oerhört viktigt att jag i de regleringsbrev som jag ger
            till min myndighet Trafikverket håller mig inom deras område när
            det gäller infrastruktursidan. Fibernätet är viktigt av flera
            olika skäl på både väg och järnväg men också på kommande områden.
            Det finns fortsatt många som är intresserade av detta nät. Frågeställningen
            om huruvida vi skulle kunna undvika ett monopol eller inte blir
            möjligtvis att betraktas som hypotetisk.
          </note>
          <note>
            Avslutningsvis vill jag säga till Annika Lillemets att frågan
            är aktuell av flera skäl. Dels blir det de facto en omorganisation
            av verksamheten på Trafikverket som i sig är viktig att följa
            upp, dels följer vi i övrigt hur nätet räcker till. Enligt de
            uppgifter som jag har fått så här långt finns det en rätt betydande
            överkapacitet kvar som inte används av Trafikverket.
          </note>
          <note>
            Fru talman! Jag tolkade många av Annika Lillemets frågor i interpellationen
            som om det inte skulle finnas tillräcklig kapacitet. Det huvudsakliga
            målet är att vi ska ha en bra och säker verksamhet som fungerar
            om landet skulle stå inför sårbarhet. Det är klart att vi ska
            förebygga det.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 2012/13:206 om rovdjurspolitiken
          </note>
          <note type="speaker">
            Anf. 15 Miljöminister LENA EK (C):
          </note>
          <note>
            Fru talman, ärade ledamöter och ärade åhörare! Lena Olsson har
            frågat mig om jag avser att bjuda in oppositionen för att få till
            en blocköverskridande överenskommelse i rovdjurs- och vargfrågan
            för att uppnå en långsiktig lösning. Hon har vidare frågat mig
            om jag ser möjligheter att lösa rovdjurspolitiken i samarbete
            med våra närmaste grannar i Norden.
          </note>
          <note>
            Jag vill inledningsvis framhålla att regeringen har tagit tydlig
            ställning för att alla våra stora rovdjur ska ha livskraftiga
            stammar i arternas naturliga utbredningsområden. Samtidigt ska
            beslut som rör förvaltningen fattas nära de människor som lever
            och verkar i rovdjurstäta områden.
          </note>
          <note>
            Rovdjuren orsakar, särskilt vad gäller varg, oro, konflikter
            och skador för tamdjursägare, jägare, samer, fäbodbrukare och
            människor som bor i rovdjurstäta områden.
          </note>
          <note>
            Det är viktigt att länsstyrelserna i dessa områden arbetar med
            en ökad dialog och närvaro, till exempel med akutgruppsverksamhet
            vid rovdjursangrepp. Därför har regeringen ökat anslagen till
            rovdjursförvaltningen med 14 miljoner kronor under 2013 och med
            20 miljoner kronor från och med 2014.
          </note>
          <note>
            Beträffande vargstammen vill regeringen förbättra den genetiska
            situationen i första hand genom att underlätta för naturligt invandrade
            vargar att förflytta sig från norra Sverige till den vargpopulation
            som finns i Mellansverige.
          </note>
          <note>
            Regeringen gav den 20 december 2012 Naturvårdsverket och Jordbruksverket
            i uppdrag att arbeta med den inriktningen och även att genomföra
            aktiva åtgärder för den genetiska förstärkningen genom att möjliggöra
            flyttning av djurparksvalpar till vilda vargpar under 2013 och
            2014. Exempelvis pågår just nu ett intensivt arbete med att spåra
            och märka tikar, vilket är en förutsättning för valputsättningar
            i vår.
          </note>
          <note>
            Naturvårdsverket har i uppdrag att ta fram förvaltningsplaner
            för våra stora rovdjur: varg, björn, järv och lo. Förvaltningsplanen
            för varg presenterades under förra året, och inom några veckor
            är planerna färdigställda för de andra tre arterna. Därmed finns
            verktyg för myndigheternas arbete att förvalta rovdjursstammarna.
          </note>
          <note>
            Däremot behöver de övergripande och långsiktiga målen för rovdjurspolitiken
            uppdateras med tanke på att de i dag härrör från 2001 års beslut
            och 2009 års propositioner. Därför avser regeringen att återkomma
            till riksdagen med en proposition avseende målen under 2013. Det
            kommer då att finnas tillfälle för riksdagen att ta ställning
            till regeringens förslag.
          </note>
          <note>
            Vid sidan av detta pågår arbetet i Vargkommittén under ledning
            av landshövding Peter Egardt. Detta arbete har resulterat i en
            gemensam åsiktsförklaring om en utvecklad rovdjurspolitik. Jag
            är mycket glad åt den gemensamma plattform som Vargkommittén har
            skapat med representanter för både bevarandeintressen och markägarintressen.
            Här finns en bred grupp som arbetar med detta. Vargkommitténs
            arbete blir också viktigt för propositionens innehåll.
          </note>
          <note>
            När det gäller frågan om möjligheten att lösa rovdjurspolitiken
            i samarbete med våra närmaste grannar i Norden pågår redan ett
            sådant arbete. Mellan Sverige, Norge och Finland finns en överenskommelse
            från den 12 augusti 2011 om ett utvecklat samarbete på politisk
            nivå om stora rovdjur: björn, varg, lodjur och järv. Samma dag
            undertecknades även en överenskommelse mellan Sverige och Norge
            om förvaltning av genetiskt värdefulla vargar i den skandinaviska
            vargpopulationen.
          </note>
          <note type="speaker">
            Anf. 16 LENA OLSSON (V):
          </note>
          <note>
            Fru talman! Jag tackar ministern för svaret. Jag kommer från
            Dalarna som är ett relativt rovdjurstätt län. Jag diskuterar givetvis
            med befolkningen både i Dalarna och runt om i andra län och hör
            vad man tycker om saken.
          </note>
          <note>
            Jag har varit med ganska länge politiskt i denna fråga. Det har
            varit en besvärlig och irriterande diskussion, för den har blivit
            väldigt polariserad. Två grupper har oftast stått emot varandra.
            Det är därför svårt att lösa upp alla knutar långsiktigt. Ibland
            har jag till och med känt mig trött på frågan eftersom vi aldrig
            får en långsiktig lösning på den, vilket jag vill se. Den skymmer
            också sikten för andra viktiga politiska frågor.
          </note>
          <note>
            Alla partier har tassat fram i detta. Det är ingen lätt fråga,
            och den har varit infekterad i många år.
          </note>
          <note>
            Den här debatten ska inte främja någon nollvision. Det är fullständigt
            klart.
          </note>
          <note>
            Eftersom jag har sysslat en hel del med jakt vet jag att det
            finns många inom jägarkåren som också är stora naturmänniskor
            och som har åsikten att vi ska ha rovdjur men att debatten har
            blivit så infekterad att man inte kan komma till någon långsiktig
            lösning.
          </note>
          <note>
            Jag menar på fullaste allvar att ni borde bjuda in oppositionen.
            Det ska inte spela någon roll vem som sitter vid makten om några
            år. I slutändan är det ett djur som får ta smällen av hela denna
            politik.
          </note>
          <note>
            Vi borde vara överens om att lösa detta långsiktigt, men den
            frågan svarar inte ministern på. Jag skulle vilja ha ett svar
            på det i denna debatt. Jag vet att många förväntar sig det av
            oss och säger: För Guds skull, sätt er ned ihop och lös detta
            så att vi blir av med frågan en gång för alla!
          </note>
          <note>
            Jag vill ha ett tydligt svar, ja eller nej, på den frågan.
          </note>
          <note>
            Ministern kanske kommer att gå in på det som har varit. Det som
            har varit har farit, och jag vill se framåt, både för djurens
            skull och för dem som ska vara i djurens närhet.
          </note>
          <note>
            Man måste ta in acceptans också. Nu handlar mycket om det som
            har hänt i dagarna, men vi har inte kommit särskilt långt om dessa
            djur inte accepteras i de trakter där de befinner sig.
          </note>
          <note>
            Jag ställde också en fråga om det nordiska samarbetet. I svaret
            sägs hur man ska komma till bevarandestatus och få in nytt blod.
            Det ska komma genom Finland. Hur ska dessa vargar med annat blod
            i sig ta sig hit så att vi kommer till bevarandestatus?
          </note>
          <note type="speaker">
            Anf. 17 Miljöminister LENA EK (C):
          </note>
          <note>
            Fru talman! Jag uppskattar interpellationen och den ton som finns
            i den och i den diskussion som vi har. Precis som Lena Olsson
            tror jag att vi gemensamt måste hitta en balanserad linje som
            både bevarandeintressen och människor som bor i dessa områden
            kan acceptera.
          </note>
          <note>
            Detta är precis vad vi försöker göra. Med lugn och stadig hand
            försöker vi steg för steg hjälpa till att lösa upp de knutar som
            finns och hjälpa dem som har råkat ut för ett vargangrepp. Vi
            jobbar också med förebyggande åtgärder och med att se till att
            länsstyrelserna har den finansiering som behövs för att de ska
            kunna jobba enligt det som jag brukar kalla Värmlandsmodellen,
            som är en diskussion och dialog med tydlig samhällelig förankring
            för varje steg och händelse som rör vargen.
          </note>
          <note>
            Vi försöker förstå och möta människors oro och engagemang. Det
            gäller oron hos dem som har tamdjur och hundar och rör sig i dessa
            områden. Vi försöker också möta oron hos dem som värnar om våra
            stora rovdjur. Vi försöker hitta en lösning.
          </note>
          <note>
            Regeringen jobbar med att förverkliga det riksdagsbeslut som
            vi har från 2009, vilket jag redogjorde för i början av mitt svar.
            Där jobbar också våra expertmyndigheter på ett förtroendeingivande
            och bra sätt.
          </note>
          <note>
            Jag håller med interpellanten om att saker och ting förändras.
            Det som förändras just nu är att vi gör det som Sverige borde
            ha gjort redan vid EU-inträdet, nämligen en förvaltningsplan för
            våra stora rovdjur. Det har varit en lång diskussion om huruvida
            vi ska ha en sådan eller inte. Jag brukar säga att det är som
            att deklarera: diskutera inte utan gör det och diskutera avdragen
            sedan. Det kanske är ett raljant sätt att se på saken, men art-
            och habitatdirektivet säger tydligt att vi ska ha en förvaltningsplan.
            Därför har vi forcerat arbetet med att få in förvaltningsplaner
            för de andra stora rovdjuren.
          </note>
          <note>
            Jag är angelägen om att detta ska grundas på vetenskaplig basis.
            Den mittlinje som vi hittar i den här frågan ska grunda sig på
            konkret, gedigen och stabil kunskap och forskning. Det tycker
            jag att vi har fått fram. Vi har fått en sammanfattning av det
            material som man har jobbat med i decennier i olika forskargrupper
            i Sverige.
          </note>
          <note>
            När vi ska ta steget vidare finns det anledning att gå till riksdagen
            och förankra ett sådant beslut. Det är vad jag aviserar i mitt
            interpellationssvar som jag hoppas att Lena Olsson är nöjd med.
          </note>
          <note>
            När det gäller frågan om det nordiska samarbetet inventerar de
            nordiska länderna vargstammen gemensamt. Det arbetet är gediget
            och bra. Vi har en överenskommelse om hanteringen av genetiskt
            viktiga individer, och myndigheterna träffas regelbundet. Statssekreterare
            Anders Flanking har träffat sina kolleger i den här frågan flera
            gånger det senaste året.
          </note>
          <note>
            När jag var ny miljöminister och innan jag började diskutera
            rovdjursfrågan besökte jag och pratade med människor i Dalarna
            och Värmland för att få den här förankringen.
          </note>
          <note type="speaker">
            Anf. 18 LENA OLSSON (V):
          </note>
          <note>
            Fru talman! Det är bra att ministern har pratat med människor
            i Dalarna och Värmland. Jag skulle gärna se att man pratar med
            fler. Rovdjurslänen är fler. Detta engagerar många människor också
            i städerna. Jag har respekt för vad också de människorna tycker.
            Jag tycker att det är viktigt att få en balans och skapa förståelse
            mellan dem som bor på landsbygden och dem som bor i staden.
          </note>
          <note>
            I svaret tar ministern upp den av regeringen tillsatta vargkommittén.
            Man säger att man ska åstadkomma en långsiktigt hållbar rovdjurspolitik.
            Man trycker på de förebyggande åtgärderna vid rovdjursangrepp.
            Det behövs mer resurser för människor som bedriver annan näring
            och behöver skydda sina djur. Här tycker jag att regeringen är
            väldigt snål. Det pratas inte så mycket om det. Vi har lagt mer
            pengar på förebyggande åtgärder.
          </note>
          <note>
            När vi har diskuterat frågor inom justitieutskottets område har
            ministern bjudit in till rundabordssamtal. Är miljöministern redo
            att bjuda in oppositionen till rundabordssamtal? Vi vill väl lösa
            den här frågan gemensamt och få ett så bra resultat som möjligt
            som alla kan stå bakom? Jag hoppas att det här inte är en fråga
            där man försöker plocka billiga politiska poäng.
          </note>
          <note type="speaker">
            Anf. 19 Miljöminister LENA EK (C):
          </note>
          <note>
            Fru talman! Jag vill återigen säga att jag verkligen uppskattar
            den konstruktiva tonen i Lena Olssons inlägg i den här interpellationsdebatten.
            Jag är självklart alltid beredd att diskutera de här frågorna.
            Vi ska naturligtvis förbereda en proposition till riksdagen på
            ett så gediget sätt som möjligt; där ingår också att träffa samtliga
            partier.
          </note>
          <note>
            Det är viktigt med förebyggande åtgärder. Samtidigt kan vi inte
            stängsla in hela Sverige. För en vanlig medelstor fårbesättning
            kostar stängslingen kanske en miljon. Hur många sådana har vi
            inte? Dessutom finns det en massa andra djurbesättningar.
          </note>
          <note>
            Ibland fungerar det bra med förebyggande åtgärder, men förebyggande
            åtgärder är inte bara stängsling. Det handlar också om att se
            var reviren finns och se hur man kan bidra på annat sätt så att
            vi inte får en kollision mellan vargen och byarna och de människor
            som lever i dessa områden. Jag inkluderar då också samebyarna.
            Det hänger ihop med den totala rovdjurspolitiken.
          </note>
          <note>
            Det finns bara en viss mängd mat i skogen. Om rovdjursstammarna
            är stora, som till exempel björn, innebär det att rovdjur av olika
            slag drivs mot byarna när det blir konkurrens om födan. Det är
            något som vi måste fundera över gemensamt när vi har förvaltningsplanen
            framme och det underlag som då finns när det gäller våra stora
            rovdjur. Jag tror att det totala rovdjurstrycket är något som
            vi måste diskutera inför propositionsarbetet.
          </note>
          <note>
            Regeringen har anslagit mer resurser till det förebyggande arbetet,
            och stängselersättningarna höjdes i våras. Vargkommittén har möjlighet
            att diskutera ersättningsfrågor både när det gäller det arbete
            som samerna gör för att hjälpa till och det förebyggande arbete
            som sker på andra ställen i Sverige. Det är något som man diskuterar,
            och man ska återkomma till regeringen med ett förslag. Jag hoppas
            att man kommer fram till ett resultat som är acceptabelt för en
            gedigen majoritet i riksdagens kammare.
          </note>
          <note>
            Om vi ska få på plats en långsiktigt hållbar rovdjurspolitik
            i Sverige som människor accepterar handlar det mycket om dialog
            och om att mötas och förstå människors oro av olika slag. Jag
            har, liksom Naturvårdsverket, lagt mycket arbete på att möta människor.
            Jag nämnde att jag som nybliven miljöminister började i Värmland
            och Dalarna med att träffa olika intressen i rovdjurspolitiken.
            Jag har sedan varit i tre andra län och diskuterat detta. Senast
            var jag i Junsele och träffade representanter för norra och södra
            Vilhelminas samebyar som under november och december med en meter
            snö och 20 grader kallt har ansträngt sig för att se till att
            kollision mellan ren och varg inte uppstår. Man har lagt ned ett
            oerhört arbete på att försöka se till att det inte blir fler trafikskador
            eller att människor i villaområden, samhällen och byar störs.
          </note>
          <note>
            Det visade sig vara ohållbart som situationen utvecklade sig,
            och tre länsstyrelser begärde skyddsjakt på just den vargen. Det
            finns mycket att lära av den situationen. Vi jobbar mycket med
            att få en dialog.
          </note>
          <note type="speaker">
            Anf. 20 LENA OLSSON (V):
          </note>
          <note>
            Fru talman! Mycket samsyn finns det, och saker och ting är inte
            statiska, utan förändras. Jag tyckte i alla fall att jag hörde
            en öppning mot att bjuda in andra partier för att ha den här dialogen.
            Det skulle hedra ministern väldigt mycket om hon gjorde det, så
            att vi kanske får ett så bra slut som möjligt på den här frågan.
          </note>
          <note>
            Jag har fått en skrivelse från en man från Dalarna som heter
            Jan Perjons. Denne har en gedigen erfarenhet som vargspårare,
            jägare och lokal medborgare. Han har en del idéer, och han avslutar
            sin skrivelse på det här viset: När ska våra politiker börja ta
            rovdjursfrågor och rovdjursproblematik på allvar? Skapa en förvaltning,
            så att människan och rovdjuren på landsbygden kan leva sida vid
            sida på ett bättre sätt än i dag! Börja lyssna också på oss som
            står för neutralitet och lokal traditionell kunskap som ett viktigt
            komplement till vetenskaplig kunskap!
          </note>
          <note>
            Vi har väldigt många människor som gör ett fantastiskt bra jobb.
            Jag kommer att ge ministern den här skrivelsen efter hennes sista
            inlägg.
          </note>
          <note type="speaker">
            Anf. 21 Miljöminister LENA EK (C):
          </note>
          <note>
            Fru talman! Jag skulle vilja tacka Lena Olsson för en väldigt
            bra diskussion i en mycket konstruktiv anda. Det är alldeles självklart
            att jag som miljöminister tar diskussionen om den svenska rovdjurspolitiken
            på oerhört stort allvar. Det är kanske jämsides med klimat- och
            kemikaliefrågorna den fråga jag lägger allra mest tid på. Vi måste
            ha en långsiktig lösning på plats, så att människor kan känna
            sig trygga med hur rovdjurspolitiken organiseras i landet och
            trygga i sina vardagsliv, men också så att vi kan känna stolthet
            över att vi har en gynnsam bevarandestatus för våra fyra stora
            rovdjur.
          </note>
          <note>
            Det här är ingen lätt diskussion. Eftersom det under många år
            inte har kommit en lösning utan i stället en låsning i allt svårare
            positioner är det ganska svårt att hjälpa till att lösa upp knutarna.
            Men vi ger det väldigt mycket tid och väldigt mycket av dialog,
            mänskliga möten och även anslag i statens budget totalt sett.
          </note>
          <note>
            Jag hoppas att vi ska kunna bli klara med frågan under det här
            året på ett sådant sätt att båda sidor känner trygghet och förtroende
            i detta. Jag hoppas också att vi får på plats den här beslutsorganisationen
            och att den gör att vi får en lokal och regional känsla av äganderätt
            i rovdjurspolitiken, av att man är med och påverkar när de här
            besluten tas på lokal och regional nivå, samtidigt som våra expertmyndigheter
            ser till att den vetenskapliga grunden är solid och korrekt och
            att de ramar som den lokala nivån får stämmer med den långsiktiga
            förvaltningsplanen.
          </note>
          <note>
            Jag känner att vi är på väg, men det är oerhört mycket arbete
            kvar. Jag uppskattar verkligen alla som är beredda att bidra till
            att vi löser denna fråga.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 2012/13:188 om teckenspråkstolksutbildningens
            framtid
          </note>
          <note type="speaker">
            Anf. 22 Statsrådet MARIA ARNHOLM (FP):
          </note>
          <note>
            Fru talman! Det känns mycket spännande och inspirerande att få
            stå här första gången och svara på en interpellation.
          </note>
          <note>
            Thomas Strand har frågat utbildningsministern om vad han avser
            att göra för att säkerställa tillgången av utbildade teckenspråkstolkar
            inför framtida behov och för att säkerställa ett mer rättvist
            ekonomiskt fördelningssystem för det särskilda statliga anslaget.
          </note>
          <note>
            Arbetet inom regeringen är så fördelat att det är jag som ska
            svara på interpellationen.
          </note>
          <note>
            Jag vill börja med att säga att även jag såklart anser att den
            framtida tillgången på tolkar för döva, dövblinda och hörselskadade
            personer är en viktig fråga.
          </note>
          <note>
            I en skrivelse har ett antal intresseorganisationer Sveriges
            Dövas Riksförbund, Hörselskadades Riksförbund, Föreningen Sveriges
            Dövblinda och Riksförbundet för döva, hörselskadade och språkstörda
            barn påpekat behovet av teckenspråks- och dövblindtolksutbildning
            samt skrivtolksutbildning på akademisk nivå. Det föreslogs också
            att dessa utbildningar skulle anordnas av Stockholms universitet.
          </note>
          <note>
            Regeringen anser att det är angeläget att det i Sverige finns
            en högskoleutbildning av teckenspråkstolkar, inte minst för att
            öka forskningsanknytningen.
          </note>
          <note>
            Mot denna bakgrund har vi bidragit med medel för att Stockholms
            universitet ska anordna ett kandidatprogram i teckenspråk och
            tolkning med en planerad antagning om 40 studenter hösten 2013.
          </note>
          <note>
            Finansieringen av kandidatprogrammet innebär att det särskilda
            bidraget för utbildning av tolkar för döva, dövblinda och hörselskadade
            personer vid folkhögskolor minskar från och med 2013, och den
            årliga antagningen till sådan utbildning vid folkhögskolorna sjunker
            därför också något. Myndigheten för yrkeshögskolan bedömer att
            åtminstone fem folkhögskolor av nuvarande totalt sju kan fortsätta
            att anta nya deltagare till utbildningen hösten 2013 inte två,
            som Thomas Strand anger.
          </note>
          <note>
            Regeringskansliet beräknar att den aktuella utbildningen vid
            folkhögskolor kommer att omfatta 190 årsstudieplatser från och
            med 2017.
          </note>
          <note>
            Det är angeläget att utbildningens kvalitet kan öka, vilket sker
            genom en utbildning på högskolenivå. Jag ser det inte som troligt
            att högskoleutbildningen leder till att tillgången på utbildade
            teckenspråkstolkar kommer att minska i någon större omfattning.
            Jag anser därför inte att det för närvarande finns anledning att
            ompröva fördelningen av medel mellan folkhögskolans utbildning
            av tolkar för döva, dövblinda och hörselskadade personer och högskolans
            teckenspråkstolksutbildning. Jag avser dock att noga följa utvecklingen
            framöver.
          </note>
          <note type="speaker">
            Anf. 23 THOMAS STRAND (S):
          </note>
          <note>
            Fru talman! Jag vill börja med att hälsa statsrådet Maria Arnholm
            välkommen till kammaren och till hennes första interpellationsdebatt.
            Jag vill också passa på att gratulera till utnämningen till jämställdhetsminister
            och biträdande utbildningsminister.
          </note>
          <note>
            Det är bra att vi har teckentolkning i dag i samband med den
            här debatten.
          </note>
          <note>
            Jag tackar för det svar som statsrådet givit mig på min interpellation
            om teckenspråkstolksutbildningens framtid. Med tanke på den information
            jag hade när jag skrev interpellationen är statsrådets svar ett
            steg i rätt riktning. När jag skrev interpellationen hade det
            kommit till min kännedom att Myndigheten för yrkeshögskolan i
            början av oktober aviserat en kraftig neddragning av antalet platser
            på de sju folkhögskolor som bedriver utbildning i teckenspråkstolkning
            och dövblindtolkning. Det budskap som gick ut var att det kunde
            bli så illa som att det bara skulle vara kvar två eller tre folkhögskolor.
            Detta föranledde Folkbildningsrådet att lämna in en skrivelse
            till Utbildningsdepartementet där man tog upp frågan och berättade
            om den oro som fanns inom folkbildningen för tolkutbildningens
            framtid och de dramatiska konsekvenser som stod för dörren.
          </note>
          <note>
            När nu statsrådet säger att det finns ekonomiska resurser till
            fem folkhögskolor är det naturligtvis ett steg i rätt riktning
            som jag välkomnar. Samtidigt är det en neddragning med två skolor
            från nuvarande sju. Nu säger statsrådet att detta blir effekten
            2013. Den logiska frågan blir: Vad händer åren efteråt? År 2017
            skulle det då vara ungefär 190 årsstudieplatser, som statsrådet
            anger. Jämför man den siffran med den siffra som fanns i Folkbildningsrådets
            skrivelse till departementet i november, där man utgick från att
            antalet årsstudieplatser var 385 år 2011, blir det en ganska kraftig
            neddragning med nästan 200 platser. Det är en halvering av platserna,
            inte en minskning på marginalen. Detta kan för mig kännas lite
            oroväckande.
          </note>
          <note>
            Jag kan konstatera att det flyttas pengar från folkbildningsanslaget
            för den här utbildningen till Stockholms universitet.
          </note>
          <note>
            Jag och utbildningsministern hade en debatt om detta 2011. Det
            var med tanke på en formulering i vårpropositionen som ingav oro.
            Det inkom skrivelser från intresseorganisationerna och från Sveriges
            teckenspråkstolkars förening. Man var orolig för vad som skulle
            hända med utbildningen av tolkar.
          </note>
          <note>
            Frågan var också uppe i utbildningsutskottet, och utskottets
            ordförande vände sig till departementet och kom tillbaka till
            utskottet vid nästa möte och sade att det hela bara var en budgetteknisk
            fråga. Nu kan vi dock se att det inte är det. Det blir, som jag
            förstår på svaret, en viss neddragning. Det kanske inte blir så
            få som två eller tre nu, men man går från sju till fem folkhögskolor.
            Som jag förstår det kan det dock långsiktigt innebära en halvering
            av antalet tolkar. Hur ser statsrådet på den utvecklingen?
          </note>
          <note type="speaker">
            Anf. 24 Statsrådet MARIA ARNHOLM (FP):
          </note>
          <note>
            Fru talman! När jag i morse gick på mitt livs andra regeringssammanträde
            stod det en delegation från DHR utanför. De står där varje torsdag,
            fick jag lära mig. Jag pratade också med en representant från
            Sveriges Dövas Riksförbund och berättade att du och jag, Thomas
            Strand, skulle diskutera den här frågan i dag.
          </note>
          <note>
            Naturligtvis fanns från hans sida, liksom från din och min, ett
            stort engagemang i att det ska finnas en tillfredsställande försörjning
            av teckenspråkstolkar framöver, men han var också mycket glad
            över det faktum att det under det här året inrättas en akademisk
            utbildning för teckenspråkstolkar vid Stockholms universitet.
            En naturlig följd av det har blivit att man också omfördelar en
            del resurser.
          </note>
          <note>
            Den siffra du nämner, 190, är antalet folkhögskoleplatser. Till
            det ska man också lägga de platser som kommer att finnas på högskolan.
          </note>
          <note>
            Det finns all anledning att följa detta noggrant under åren framöver.
            Ett skäl att vidmakthålla den fördelning som nu är föreslagen
            är också att av de 400 platser som det i dag finns resurser för
            inom folkhögskolan tillsätts eller används 314 platser. Man kan
            alltså inte på folkhögskolesidan använda riktigt alla de platser
            som finns finansierade. Det tycker jag understryker att det är
            okej att göra den här omfördelningen, men vi ska självklart noga
            följa den.
          </note>
          <note type="speaker">
            Anf. 25 THOMAS STRAND (S):
          </note>
          <note>
            Fru talman! Jag vill också starkt betona att det är bra att det
            nu etableras en kandidatutbildning i teckenspråkstolkning. Det
            har intresseorganisationerna önskat, och jag välkomnar detta.
            Det är bra.
          </note>
          <note>
            Det jag och flera med mig reagerar på är att man tar medel från
            folkhögskoledelen för att finansiera en uppbyggnad vid Stockholms
            universitet. Jag tycker att man skulle ha kunnat ha råd med bägge
            sakerna.
          </note>
          <note>
            Egentligen är det inte mycket pengar det handlar om. Vi har fått
            del av siffror från Myndigheten för yrkeshögskolan som visar att
            besparingen över tid från 2012 till 2017 blir lite över 8 miljoner.
            I jämförelse med vad regeringen satsar på att sänka bolagsskatten
            eller restaurangmomsen är detta en väldigt liten summa. Jag tycker
            att man skulle ha kunnat behålla båda nivåerna, både för folkhögskoledelen
            och för att bygga upp en högskoleutbildning.
          </note>
          <note>
            Nu säger statsrådet att det är angeläget att utbildningens kvalitet
            kan öka. Jag tycker att man nog ska vara lite försiktig med begreppet
            kvalitet. Jag skulle nog vilja påstå att även folkhögskolorna
            de sju som vi pratade om har en god kvalitet. Dels är det en fyraårig
            utbildning som kräver gymnasiekompetens. Den är alltså ett år
            längre än högskoleutbildningen. Dels utbildar folkhögskolorna
            med dubbel kompetens, alltså både teckenspråkstolkning och dövblindtolkning.
          </note>
          <note>
            Den fråga som har rests är hur mycket dövblindtolkning det blir
            på Stockholms universitet. Om man går från 385 platser till 190
            blir det en stor skillnad när det gäller just den dubbla kompetensen.
            Detta inger oro.
          </note>
          <note>
            Jag vill också framhålla att folkhögskolorna med fyraårig utbildning
            också har möjlighet att ge en färdighetsträning som är förnämlig.
            Det finns också frågetecken om hur mycket färdighetsträning det
            blir på ett kandidatprogram. Man bör nog följa den frågan.
          </note>
          <note>
            Den dubbla kompetensen är viktig, och jag känner oro för att
            om man tar pengar från folkhögskoledelen och det innebär att några
            folkhögskolor läggs ned kommer det att drabba just dem som har
            dubbel kompetens.
          </note>
          <note>
            En annan viktig aspekt är att det finns tillgång till teckenspråks-
            och dövblindtolkning i hela landet. I dag har vi sju folkhögskolor:
            en i Skåne, två uppe i norr, i Umeåtrakten och i Härnösand, en
            i Leksand, en på Södertörn, en i Örebrotrakten och en i Kungälv.
            Nu riskerar vi att två eller kanske tre skolor försvinner. Vi
            vet inte riktigt hur många det blir, men statsrådet indikerade
            att några skolor kan komma att försvinna. Försvinner de i norr
            eller söder tappar vi en väsentlig del av spridningen i landet.
            Det innebär att det blir svårare att täcka behoven, och vi vet
            dessutom att det är lättare att gå en utbildning om den finns
            i närheten.
          </note>
          <note>
            Detta är en viktig fråga ur demokratisynpunkt och tillgänglighetssynpunkt,
            både för dem som behöver stöd och hjälp i vardagen och för dem
            som vill utbilda sig. Min fråga kvarstår: Är det inte så att det
            egentligen finns pengar så att man skulle kunna behålla den situation
            som råder i dag och dessutom plussa på med en högskoleutbildning
            som stärker forskningsbasen och forskningsanknytningen? Vi har
            råd med sju folkhögskolor.
          </note>
          <note type="speaker">
            Anf. 26 Statsrådet MARIA ARNHOLM (FP):
          </note>
          <note>
            Fru talman! Som statsråd med ansvar för folkbildningen är jag
            en varm tillskyndare, försvarare och påhejare av folkhögskolornas
            höga kvalitet, speciella pedagogik och väldigt viktiga roll i
            det svenska utbildningsväsendet. Jag tror inte heller att man
            från folkhögskolornas sida känner sig angripen eller förminskad
            av att det nu också etableras en akademisk utbildning på det här
            området.
          </note>
          <note>
            Alla de organisationer som företräder mottagarna av dessa tolktjänster
            har krävt och bett om en utbildning på akademisk nivå. Vi kan
            nog vara överens om att detta mycket väl är förenligt med att
            också bejaka folkhögskolans betydelse i det här fallet.
          </note>
          <note>
            Sedan pekar Thomas Strand på en rad frågetecken. Det finns verkligen
            frågetecken. Vi kan inte veta exakt hur det här ska falla ut,
            utan det är väldigt viktigt att noggrant följa det och agera efter
            vad man ser hända. Myndigheten för yrkeshögskolan har sagt att
            man tror att i alla fall fem och kanske sex av dessa folkhögskolor
            ska kunna vara kvar. Det återstår att se, men det är den bästa
            bedömning de kan göra i dag.
          </note>
          <note>
            Jag tror att en av regeringens framgångsfaktorer är att finansiera
            de förslag man lägger fram. Att då ta en del av de anslag som
            har gått till folkhögskolorna känns som ett rimligt sätt att göra
            det, speciellt mot bakgrund av att man i dagsläget långt ifrån
            utnyttjar alla de platser som man har möjlighet att anordna.
          </note>
          <note>
            Jag vill dock betona att vi självklart måste följa utvecklingen
            mycket noggrant för att se till att vi inte förlorar något och
            inte kastar ut barnet med badvattnet.
          </note>
          <note type="speaker">
            Anf. 27 THOMAS STRAND (S):
          </note>
          <note>
            Fru talman! Det är en viktig fråga vi diskuterar. Tillgången
            till välutbildade teckenspråks- och dövblindtolkar är en viktig
            fråga som har med demokrati och tillgänglighet att göra. Därför
            tycker jag att det är politikens uppgift att se till att det finns
            förutsättningar för att möta de behov som finns i vårt samhälle
            och för att möta dem som vill gå den här utbildningen för att
            utbilda sig till tolkar.
          </note>
          <note>
            Jag välkomnar att vi nu får en högskoleutbildning på Stockholms
            universitet, och det vet jag att folkbildningen också gör. Det
            stärker tolkutbildningen och öppnar för en välbehövlig forskningsnivå.
            Jag vet att intresseorganisationerna har önskat detta. Jag vet
            också att intresseorganisationerna 2011 var oroliga för att detta
            skulle kunna slå sönder en väl fungerande verksamhet genom att
            det ena ställdes mot det andra.
          </note>
          <note>
            Det är synd att regeringen tar lite pengar från folkhögskoledelen
            för att bygga upp detta vid Stockholms universitet. Regeringen
            hade haft råd att låta bli att göra den besparingen på folkhögskoledelen.
          </note>
          <note>
            Om jag ska vara lite elak kan jag säga att det är lite symtomatiskt
            för hur regeringen ser på utbildningen. Man gör besparingar på
            gymnasieskolan, man minskar antalet högskoleplatser och nu drar
            man också bort lite från folkhögskoledelen. Jag tycker inte att
            det är bra. Jag tycker faktiskt att vi borde ha råd att behålla
            den nivå vi har haft.
          </note>
          <note>
            Därför vill jag stryka under det som statsrådet säger, nämligen
            att hon noga ska följa utvecklingen. Det är mycket viktigt. Jag
            tycker också att regeringen ska tänka om och göra rätt prioriteringar,
            för det här är viktigt för en stor grupp människor och för samhället.
          </note>
          <note type="speaker">
            Anf. 28 Statsrådet MARIA ARNHOLM (FP):
          </note>
          <note>
            Fru talman! Jag är stolt över att sitta i en regering som satsar
            väldigt mycket mer på utbildning än vad som har gjorts under tidigare
            regeringar. Ett skäl till att man kan göra det är man är noggrann
            med att försöka finansiera de reformer man föreslår. Det har känts
            som ett rimligt sätt att göra detta genom att ta en del från folkhögskoleanslaget,
            inte minst mot bakgrund av att de i dagsläget inte utnyttjar de
            resurser de har fullt ut.
          </note>
          <note>
            Jag håller verkligen med Thomas Strand om att tillgången till
            teckenspråkstolkar är en viktig demokratifråga och en viktig medborgarfråga.
            Därför kommer jag också att följa utvecklingen mycket noga.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 13.22 på förslag av förste vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            9 § Frågestund
          </note>
          <note type="speaker">
            Anf. 29 ANDRE VICE TALMANNEN:
          </note>
          <note>
            Vi övergår till dagens frågestund, och jag hälsar statsråden
            välkomna.
          </note>
          <note>
            Arbetslösheten
          </note>
          <note type="speaker">
            Anf. 30 PATRIK BJÖRCK (S):
          </note>
          <note>
            Herr talman! Min fråga går till Göran Hägglund.
          </note>
          <note>
            Det går nästan inte en dag utan att man ser rubriker i tidningarna,
            till exempel Akut sämre på jobbfronten. 400 000 är arbetslösa.
            Långtidsarbetslösheten mångdubblas. Snart finns 100 000 långtidsarbetslösa
            människor i Sverige. Ungdomsarbetslösheten närmar sig 25 procent.
            Arbetslösheten i Sverige är högre än i jämförbara länder. Den
            politik som regeringen har fört så här långt har inte fungerat.
          </note>
          <note>
            Det enda regeringen hänvisar till när det ställs frågor om vad
            man tänker göra åt den svåra situationen är den så kallade jobbpakten.
            Regeringen har nu misslyckats med jobbpakten. Nu står regeringen
            tomhänt på förslag för att lösa problemet med arbetslösheten.
            Situationen är allvarlig, men frågan är om regeringen inser detta.
            Om regeringen inser allvaret i situationen, varför lägger man
            inte fram några förslag för att lösa den svåra situationen på
            svensk arbetsmarknad?
          </note>
          <note type="speaker">
            Anf. 31 Socialminister GÖRAN HÄGGLUND (KD):
          </note>
          <note>
            Herr talman! Jag tror att ledamoten är väl bekant med att regeringen
            i budgeten tog höjd för en situation som är besvärlig på arbetsmarknaden.
          </note>
          <note>
            Vi har de senaste månaderna sett höga varselsiffror, även om
            vi glädjande nog kunde se att varselsiffrorna för december månad
            var väsentligt lägre än månaden innan. Men här finns inga skäl
            för regeringen eller riksdagen att luta sig tillbaka. Vi måste
            även i fortsättningen driva en mycket hård kamp för att alla människor
            som kan och vill arbeta ska få en möjlighet att ha ett arbete
            att gå till.
          </note>
          <note>
            Därför har regeringen i budgeten lagt fram en lång rad förslag
            som handlar om utbildningsinsatser, åtgärder inom ramen för RAMS
            och för att underlätta för företag att fungera, växa och anställa
            människor i vårt land.
          </note>
          <note type="speaker">
            Anf. 32 PATRIK BJÖRCK (S):
          </note>
          <note>
            Herr talman! Men det är precis tvärtom. Regeringen misslyckades
            med sina prognoser inför budgeten. De fick revideras direkt efter
            det att budgeten lades fram.
          </note>
          <note>
            Norge, Danmark, Tyskland, Holland, Belgien och Österrike är jämförbara
            länder som har lägre arbetslöshet och som har lyckats bättre med
            att bekämpa arbetslösheten än Sverige. Regeringens politik har
            nu prövats under sex år, och den har inte fungerat. När arbetslösheten
            nu stiger gör den det från en hög nivå.
          </note>
          <note>
            Arbetslösheten är inte bara ett hot mot den enskilde, den är
            också ett hot mot svensk ekonomi. Om inte regeringen tar detta
            hot på allvar kommer vi alla att få betala ett högt pris.
          </note>
          <note>
            Listan över de förslag som regeringen tänker lägga fram för riksdagen
            under detta år är helt tom på idéer för att komma till rätta med
            arbetslösheten. Frågan blir återigen: När ska regeringen ta frågan
            om jobben och ekonomin på allvar och lägga fram förslag i riksdagen
            som kan lösa problemen?
          </note>
          <note type="speaker">
            Anf. 33 Socialminister GÖRAN HÄGGLUND (KD):
          </note>
          <note>
            Herr talman! Regeringen tar i allra högsta grad hänsyn till den
            allvarliga situation som vi lever i. Låt mig få påminna om att
            arbetslösheten i Sverige efter två snabba kriser som har följt
            inom ramen för några få år är 0,2 procentenheter högre än vad
            den var i den högkonjunktur under vilken vi övertog regeringsmakten
            2006.
          </note>
          <note>
            Patrik Björck ska fundera lite över de recept som Socialdemokraterna
            har. Lösningen är att lägga ytterligare kostnader på de företag
            som förväntas anställa människor.
          </note>
          <note>
            Regeringen driver en politik som handlar om att rusta människor
            för att ta nya jobb, att skapa framtidstro och möjligheter för
            företag att växa. Det är så jobben kommer till. Vägen skattehöjningar
            är en återvändsgränd och skulle vara ett stort elände för vårt
            land och alla dem som saknar arbete.
          </note>
          <note>
            Ojämlik hälsa
          </note>
          <note type="speaker">
            Anf. 34 GUNVOR G ERICSON (MP):
          </note>
          <note>
            Herr talman! Min fråga går till det statsråd som har ansvar för
            folkhälsan.
          </note>
          <note>
            Klyftorna i Sverige ökar. De leder till en ökad ojämlikhet i
            hälsa och livslängd hos den svenska befolkningen. Utbildning och
            boende är två viktiga delar. Exempelvis förväntas personer med
            universitetsutbildning leva cirka fem år längre än de med enbart
            förgymnasial utbildning. Människor i till exempel Mörby lever
            sex år längre än de som bor i Sundbyberg. Detta gör att hälsan
            och livslängden inte är främst en medicinsk angelägenhet.
          </note>
          <note>
            I miljonprogrammen finns många undermåliga bostäder. I flera
            av bostäderna bor invånare som har sämre förutsättningar för hälsa,
            till exempel på grund av lägre utbildning, låga inkomster eller
            arbetslöshet.
          </note>
          <note>
            Regeringen har gett mycket resurser till livsstilsfrågor och
            pekpinnar mot rökning, alkohol och tobak. Men när det gäller livsvillkor,
            hur människor har det i vardagen, bra boende, jobb de trivs med,
            en miljö där de kan andas frisk luft, är det tyst. Vad gör regeringen?
          </note>
          <note type="speaker">
            Anf. 35 Socialminister GÖRAN HÄGGLUND (KD):
          </note>
          <note>
            Herr talman! Regeringen har ett brett anslag för dessa frågor.
            Dessa frågor kan inte isoleras till folkhälsoområdet, precis som
            Gunvor G Ericson är inne på. Här handlar det om arbete, och arbetslinjen
            är grunden för regeringens politik. Det handlar om utbildning.
            Regeringen satsar på att upprusta den svenska skolan och ställa
            om den till att möta de behov som finns på 2000-talet. Det handlar
            mycket om åtgärder för att vård- och hälsocoachning ska nå människor
            var de än befinner sig i landet, och regeringen har sjösatt en
            strategi för jämlik vård.
          </note>
          <note>
            Det är inte acceptabelt att hälsosituationen ska variera som
            den gör. Det görs ibland kartor där man visar till exempel Stockholmsområdet
            där det framgår att det finns stora skillnader i hälsa mellan
            mer välmående områden och områden där det är tuffare. Regeringen
            är fast besluten att fortsätta arbetet för att undanröja sådana
            skillnader.
          </note>
          <note type="speaker">
            Anf. 36 GUNVOR G ERICSON (MP):
          </note>
          <note>
            Herr talman! Miljonprogrammen skulle kunna vara en motor för
            den svenska samhällsbyggnaden. Genom att koppla ombyggnadsbehovet
            som finns i dessa områden med sysselsättnings- och utbildningsskapande
            åtgärder för de många arbetslösa i dessa områden omformas två
            problem till en möjlighet för både bättre hälsa och minskade skillnader.
          </note>
          <note>
            Folkhälsopolitik är inte främst sjukvård utan just ett brett
            arbete. Att säga att det inte är fråga om folkhälsopolitik är
            märkligt.
          </note>
          <note>
            Delar folkhälsoministern uppfattningen att det behövs insatser
            i miljonprogramsområdena?
          </note>
          <note type="speaker">
            Anf. 37 Socialminister GÖRAN HÄGGLUND (KD):
          </note>
          <note>
            Herr talman! Låt mig först klargöra att jag sade att folkhälsofrågor
            rör ett stort spektrum av områden som måste samverka i rätt riktning
            för att vi ska uppnå den positiva utveckling vi vill se.
          </note>
          <note>
            Låt mig nämna vårdvalet i Stockholm. Det har lett till att fler
            socioekonomiskt utsatta människor besöker sjukvården i långt större
            utsträckning i dag än tidigare; där fanns förut en underkonsumtion.
            Det är exempel på sådant som är viktigt.
          </note>
          <note>
            Gunvor G Ericson tar upp bostadssituationen. Där vill jag påminna
            om att dessa områden när det gäller bostadsbyggande eller renoveringar
            i allt väsentligt är en fråga för ägarna. Staten har ett ansvar
            för mycket när det handlar om utbildningens kvalitet, åtgärder
            för att få människor i arbete och så vidare, men man går en lång
            omväg om man tror att det finns ett snabbt och tydligt samband
            mellan att bygga om lägenheter och människors långsiktiga hälsa.
          </note>
          <note>
            Försvaret
          </note>
          <note type="speaker">
            Anf. 38 STELLAN BOJERUD (SD):
          </note>
          <note>
            Herr talman! Jag anhåller att till försvarsministern få ställa
            följande frågor: Anser statsrådet att försvaret är ett särintresse?
            Anser statsrådet att hela Sverige ska kunna försvaras?
          </note>
          <note type="speaker">
            Anf. 39 Försvarsminister KARIN ENSTRÖM (M):
          </note>
          <note>
            Herr talman! Tack för frågan! Försvaret av Sverige är en grundläggande
            uppgift för staten. Där har vi sedan alliansregeringen tillträdde
            2006 inlett omfattande reformer för att stärka vår försvarsförmåga.
            Den som läser inriktningspropositionen, som riksdagen antog år
            2009, kan mycket tydligt se att hela Sverige ska försvaras. Vi
            ska kunna försvara Sverige och svenska intressen i Sverige, i
            närområdet och i insatser bortom närområdet.
          </note>
          <note type="speaker">
            Anf. 40 STELLAN BOJERUD (SD):
          </note>
          <note>
            Herr talman! Tack för svaret! Men då måste jag ställa ytterligare
            en fråga. Riksdagen antog 2009 insatsorganisationen 2014. Anser
            statsrådet att det är till fyllest att den blir klar först 2019,
            det vill säga tio år efter beslut?
          </note>
          <note type="speaker">
            Anf. 41 Försvarsminister KARIN ENSTRÖM (M):
          </note>
          <note>
            Herr talman! Försvarsmakten är nu mitt uppe i detta omfattande
            reformarbete, där de första besluten fattades 2009. Sedan har
            det fattats ett antal beslut här i kammaren om hur reformen ska
            fortsätta med förutsättningar för personalförsörjning och materielförsörjning.
            Vi har också fattat beslut om hur insatsorganisationen ska se
            ut.
          </note>
          <note>
            Det här är en stor förändring, för det handlar om att gå från
            ett förrådsställt invasionsförsvar till ett insatsberett försvar
            som är tillgängligt här och nu, som har en högre beredskap och
            en högre tillgänglighet. I det arbetet har ett tydligt medskick
            från riksdagen och från regeringen varit att den här omställningen
            endast kan ske i den takt som ekonomin medger. I och med att resurser
            frigörs från den gamla organisationen kan man också satsa mer
            på omvandlingen och införandet av insatsorganisationen.
          </note>
          <note>
            Nordiskt försvarssamarbete
          </note>
          <note type="speaker">
            Anf. 42 HANS WALLMARK (M):
          </note>
          <note>
            Herr talman! Jag har också en fråga till försvarsministern.
          </note>
          <note>
            För någon vecka sedan skrev försvarsministern tillsammans med
            utrikesminister Carl Bildt en debattartikel om nordiskt samarbete.
            För oss Nordenvänner var det härligt att ha hela denna menykarta
            av möjligheter. Dessutom har regeringen aviserat att det ska komma
            en text till riksdagen om nordiskt säkerhetssamarbete.
          </note>
          <note>
            Det finns goda exempel. Samarbetet uppe i norr mellan Sverige,
            Norge och Finland vad gäller flygövning har varit i gång sedan
            2008. Nu ska det dessutom utökas så att Sverige ska samarbeta
            med Danmark på ett liknande tema med flygövningar. Jag tycker
            personligen att det är väldigt bra. Det gör säkert talmannen också,
            för det involverar Skåne och södra Sverige. Det finns även på
            Östersjöområdet, där vi har betydande transporter och det finns
            förutsättningar för att öka samarbetet med kustbevakning och annat.
          </note>
          <note>
            För en tid sedan var Finlands utrikesminister och försvarsminister
            här i Stockholm och mötte sina motparter. Finns det något av intresse
            som försvarsministern kan delge kammaren när det gäller synen
            på nordiskt samarbete kring försvars- och säkerhetsfrågor?
          </note>
          <note type="speaker">
            Anf. 43 Försvarsminister KARIN ENSTRÖM (M):
          </note>
          <note>
            Herr talman! Tack för frågan! Det stämmer, precis som Hans Wallmark
            säger, att det nordiska samarbetet just nu är inne i ett intensivt
            skede, inte minst det nordiska försvarssamarbetet och det säkerhetspolitiska
            samarbetet. Eftersom vi har en så lång tradition och lång historia
            med många gemensamma värderingar och intressen är det lättare
            att samarbeta på dessa områden. Vi har i alla nordiska länder
            en pragmatisk, praktisk, inställning till samarbetet, och på det
            sättet har vi kunnat vara både visionära och konkreta på samma
            gång.
          </note>
          <note>
            Det möte som vi hade senast handlade mycket om hur vi nu ser
            på den övningsinsats som Sverige och Finland har blivit ombedda
            att göra över Island. Vi har diskuterat hur detta skulle kunna
            utformas och hur det ska förankras i riksdagen.
          </note>
          <note type="speaker">
            Anf. 44 HANS WALLMARK (M):
          </note>
          <note>
            Herr talman! Jag tycker att det i allt väsentligt är väldigt
            bra. Det är också i enlighet med Stoltenbergrapporten, som kom
            för några år sedan på beställning av de nordiska regeringarna,
            där man räknade upp flera olika saker. Verksamhet över Island
            var en av dem, och kustbevakning var en annan.
          </note>
          <note>
            Jag tycker att det är väsentligt att påpeka att svensk försvars-,
            utrikes- och säkerhetspolitik är flera verktyg i samma låda, där
            det handlar om till exempel kustbevakning. Det är ungefär 2 000
            fartyg per dygn, och 15 procent av den globala handeln är kopplad
            till Östersjöområdet. Där finns också just försvars- och säkerhetsdimensionen,
            som gemensam övningsverksamhet och annat.
          </note>
          <note>
            Därför tycker jag att det är särskilt värdefullt, som försvarsministern
            pekar på, med relationsbyggandet, i detta fall att vi hade utbyte
            mellan utrikesministrarna och försvarsministrarna från Finland
            och Sverige, men att vi också har det gentemot de övriga nordiska
            länderna. Jag hoppas att vi får se mer av detta och fler konkreta
            förslag på hur vi kan fördjupa samverkan på utrikes-, försvars-
            och säkerhetsområdet.
          </note>
          <note type="speaker">
            Anf. 45 Försvarsminister KARIN ENSTRÖM (M):
          </note>
          <note>
            Herr talman! Jag kompletterar gärna med det som handlar om inte
            minst krisberedskap och bredare hot mot samhällets funktionalitet.
            Även där har vi ett intensivt och djupt samarbete mellan de nordiska
            länderna. Det har fått namnet från Haga slott och kallas Hagasamarbetet.
            Sverige kommer nu att leda detta arbete under den närmaste perioden.
            Här hoppas jag att vi kan hitta områden där vi kan använda våra
            resurser gemensamt; då blir vi effektivare.
          </note>
          <note>
            Men olika typer av kriser känner ju inte landgränser eller vattengränser,
            och det är oerhört viktigt, i allt från att övervaka sjötrafik
            till att övervaka möjliga miljöhot och miljöbrott, att vi kan
            hjälpas åt att både se vad som händer och följa upp det. Vi har
            all anledning att fortsätta att utveckla det samarbetet men även
            på andra områden kunna ta emot och ge hjälp när ett av våra grannländer
            drabbas.
          </note>
          <note>
            Försvarets nya insatsorganisation
          </note>
          <note type="speaker">
            Anf. 46 ALLAN WIDMAN (FP):
          </note>
          <note>
            Herr talman! Den 14 januari 2010 fattade regeringen beslut om
            inriktningen av Försvarsmakten. I det beslutet sägs att den nya
            insatsorganisationen ska vara utvecklad senast vid utgången av
            år 2014. Vid höjd beredskap ska samtliga förband då vara tillgängliga
            inom en vecka. Därtill anges att samtliga förband över tiden ska
            vara välövade samt kompletta i fråga om materiel och personal.
          </note>
          <note>
            Försvarsmakten har inte anmält något behov av ökade anslag före
            utgången av år 2014, och min fråga till försvarsministern blir
            därför om hon bedömer att Försvarsmakten kommer att leverera en
            insatsorganisation i enlighet med regeringens beslut.
          </note>
          <note type="speaker">
            Anf. 47 Försvarsminister KARIN ENSTRÖM (M):
          </note>
          <note>
            Herr talman! Tack även för denna fråga! Detta är en väldigt viktig
            del. Själva huvudsyftet med försvarsreformen är naturligtvis att
            få en ny insatsorganisation som fungerar och som är just det tillgängliga,
            flexibla och användbara försvar som vi efterlyser.
          </note>
          <note>
            Det vi vet är att Försvarsmakten redan i dag har en bättre operativ
            förmåga än vad den hade 2006 när alliansregeringen tillträdde.
          </note>
          <note>
            Det är en process och en planläggning utifrån Försvarsmaktens
            sida hur man ska kunna göra en uppfyllnad inte bara av personal
            och inte bara av materiel utan just det som skapar försvarsförmåga,
            nämligen en fungerande organisation. Då måste alla dessa delar
            organisation, materiel och personal på plats finnas färdiga. Det
            vi vet är att det på personalsidan med det nya systemet kommer
            att dröja några år efter 2014.
          </note>
          <note type="speaker">
            Anf. 48 ALLAN WIDMAN (FP):
          </note>
          <note>
            Herr talman! Den nya insatsorganisationen är inte betydelselös.
            Det är den organisationen som enligt överbefälhavaren ska göra
            det möjligt att försvara landet under en vecka.
          </note>
          <note>
            Nu får jag inte ett alldeles tydligt svar från försvarsministern
            på min fråga, men av det jag hör drar jag slutsatsen att det inte
            framstår som helt säkert att insatsorganisationen kommer att levereras
            i tid.
          </note>
          <note>
            Då är min fråga naturligen: Vilka åtgärder är regeringen och
            försvarsministern beredda att vidta för att leverans ska ske?
          </note>
          <note type="speaker">
            Anf. 49 Försvarsminister KARIN ENSTRÖM (M):
          </note>
          <note>
            Herr talman! Inte minst Allan Widman själv är väl medveten om
            bakgrunden till beslutet och genomförandet av beslutet. Det har
            varit viktigt att Försvarsmakten via olika typer av lagstiftning
            men också andra reformer som vi har gjort för att få resurser
            från stödverksamheter ska kunna omfördela dem till det som bygger
            förmåga. Det är naturligtvis insatsorganisationen.
          </note>
          <note>
            När man byter personalförsörjningssystem tar det tid. Det kommer
            att ta tid att få full bemanning med det nya systemet. Om vi talar
            om fram till 2019 kommer insatsorganisationen till del att vara
            uppfylld, men det är då ur den värnpliktskull som fortfarande
            finns kvar.
          </note>
          <note>
            Jag uppfattar att insatsorganisationen kommer att vara uppfylld,
            däremot inte med de nya verktygen, det vill säga personalförsörjningen,
            fullt ut.
          </note>
          <note>
            Anställda soldaters bostadssituation
          </note>
          <note type="speaker">
            Anf. 50 OLA JOHANSSON (C):
          </note>
          <note>
            Herr talman! Försvarsministern är populär i dag.
          </note>
          <note>
            I det nya personalförsörjningssystemet har gruppchefer, soldater
            och sjömän som anställs inom Försvarsmakten själva ansvar för
            att få tag på en bostad. Under grundutbildningen på tre månader,
            GMU, får soldaterna lov att bo på logement, i kasern, och sedan
            får de hyra en plats där under maximalt sex månader. Efter det
            hänvisas soldaterna till den ordinarie bostadsmarknaden. Förbanden
            behöver ju ha logementsplatserna tillgängliga för nästa omgång
            GMU. Anställda och soldater ska inte och vill inte bo på logement
            utan ska bo som andra vuxna människor.
          </note>
          <note>
            Bostadsbrist råder dock i stora delar av landet, i Skåne, Skaraborg,
            delar av Norrland, Stockholm naturligtvis och Halland, där jag
            kommer från. I vissa garnisonsstäder riskerar bostadssituationen
            att bli så osäker att man väljer att inte satsa på soldatyrket.
            Det kan bli dyrt för Försvarsmakten, om det visar sig att soldater
            som börjar slutar efter något år, eftersom de inte kan ordna sin
            bostadssituation.
          </note>
          <note>
            Min fråga till försvarsministern är: Hur ställer sig försvarsministern
            till den problematiken? Delar försvarsministern mina farhågor
            att bristen på bostäder riskerar personalförsörjningen till försvaret?
          </note>
          <note type="speaker">
            Anf. 51 Försvarsminister KARIN ENSTRÖM (M):
          </note>
          <note>
            Herr talman! Tack för frågan! Personalförsörjningen är en viktig
            del av den försvarsreform som vi har beslutat om och naturligtvis
            en förutsättning för att nå de mål som vi har satt upp.
          </note>
          <note>
            Då är alla villkor för den som ska vara anställd viktiga. Därför
            ställer vi från regeringens sida höga krav på myndigheten Försvarsmakten
            som arbetsgivare. Men vi måste också se till att andra aktörer
            är med och tar ansvar. Reformen är inte bara en försvarsreform,
            utan det är en samhällsreform. Det är annorlunda nu än det var
            förr.
          </note>
          <note>
            Det innebär att kommuner, privata bostadsbolag och andra aktörer
            kan och måste vara med och ta ansvar. Det finns goda exempel där
            man har hittat samarbeten tillsammans med kommuner på garnisonsorter.
            Till exempel har man gjort det utanför Berga, där Haninge kommun
            har skrivit avtal med en stiftelse där man öronmärker bostäder
            just för dem som är anställda på regementet.
          </note>
          <note type="speaker">
            Anf. 52 OLA JOHANSSON (C):
          </note>
          <note>
            Herr talman! Tack för svaret! Det finns likheter med studieorterna,
            och inom bostadspolitiken debatteras det ofta hur vi kan förenkla
            bostadsbyggandet och hur vi bäst skapar marknadsförutsättningar
            för att få fram nya bostäder och ökar rörligheten.
          </note>
          <note>
            Men det råder en osäkerhet kring Försvarsmakten i fråga om dess
            storlek och förbandens framtid, och det gör att byggföretagen
            ofta tvekar. I Skövde, där jag var för ett par veckor sedan, behövs
            det bostäder för 1 000 soldater.
          </note>
          <note>
            Jag anser att Försvarsmakten borde ställa upp någon form av aktiv
            garanti, endera kreditgarantier för bättre lånemöjligheter eller
            ett blockförhyrningsavtal av något slag, där man förbinder sig
            till ett antal lägenheter.
          </note>
          <note>
            I dag får Försvarsmakten inte ställa ut sådana. Stiftelsen MHS-Bostäder
            är instiftad av Försvarsmakten för att lösa sådana frågor, dock
            bara i Stockholmsregionen och inte i övriga delar av landet. Det
            ställer till problem exempelvis i Skövde.
          </note>
          <note>
            Jag vill till sist fråga, som ett förtydligande: Anser försvarsministern
            att Försvarsmakten borde ta på sig en aktiv roll för att lösa
            bostadsfrågan för anställda soldater? Är försvarsministern beredd
            att genom särskilda uppdrag eller inom försvarsanslaget skapa
            sådana förutsättningar?
          </note>
          <note type="speaker">
            Anf. 53 Försvarsminister KARIN ENSTRÖM (M):
          </note>
          <note>
            Herr talman! När nu rekryteringen till Försvarsmakten bygger
            på helt frivillig grund ställer det högre krav på Försvarsmakten
            som arbetsgivare. Men det är också så att Försvarsmakten blir
            en arbetsgivare som andra och måste agera som andra arbetsgivare
            även när det gäller den här frågan. Det kan inte vara bara Försvarsmaktens
            eget ansvar att se till att skaffa fram bostäder för dem som ska
            vara anställda. Det systemet har de flesta myndigheter lämnat
            sedan väldigt många år.
          </note>
          <note>
            Däremot kan Försvarsmakten tillsammans med andra aktörer, kommuner,
            allmännyttiga bostadsföretag, privata bostadsföretag och genom
            stiftelselösningar göra det lättare. Det är ett problem som soldater
            och officerare delar med studenter och andra som vill komma till
            ett ställe och arbeta. Detta skapar kanske också en mer intressant
            bostadsmarknad för den som vill bygga, där man ser att intresset
            för en ort är större i dag än vad det kanske var tidigare.
          </note>
          <note>
            Patientmaktsutredningen
          </note>
          <note type="speaker">
            Anf. 54 ROLAND UTBULT (KD):
          </note>
          <note>
            Herr talman! Min fråga vill jag rikta till socialminister Göran
            Hägglund.
          </note>
          <note>
            I dag den 31 januari eller kanske rent av i denna stund presenteras
            ett delbetänkande av Patientmaktsutredningen. Frågan är het och
            intressant.
          </note>
          <note>
            Jag är intresserad av hur patientens ställning stärks genom den
            patientmaktslag som kommer så småningom och vilka förslag i utredningen
            som är de viktigaste.
          </note>
          <note type="speaker">
            Anf. 55 Socialminister GÖRAN HÄGGLUND (KD):
          </note>
          <note>
            Herr talman! Tack för frågan! Precis som Roland Utbult säger
            avlämnas just i dag ett delbetänkande från Patientmaktsutredningen.
            Just nu pågår ett seminarium om detta i Rosenbad.
          </note>
          <note>
            Uppgiften för utredningen är att ordna en lagstiftning som är
            mer ändamålsenlig för dagens situation. Den nuvarande hälso- och
            sjukvårdslagen skrevs ju för över 30 år sedan och är i mycket
            utformad utifrån ett systemtänkande.
          </note>
          <note>
            Utredningens förslag innehåller en lagstiftning som tar patienten
            som utgångspunkt för lagstiftningen. Dessutom formuleras den på
            ett sådant sätt att den blir lättillgänglig för oss som medborgare
            och för sjukvårdens personal, som ska tillämpa lagstiftningen.
            Utredningen innehåller en rad förslag som kommer att få praktiska
            konsekvenser för den enskilde. Det ska jag återkomma till i nästa
            inlägg.
          </note>
          <note type="speaker">
            Anf. 56 ROLAND UTBULT (KD):
          </note>
          <note>
            Herr talman! Tack, socialministern! Vi är alla konsumenter i
            någon form och har rättigheter. Man kan väl säga att vi konsumerar
            även sjukvård.
          </note>
          <note>
            En lämplig följdfråga är väl då vad som nu händer med utredningen.
            Vilket tidsperspektiv handlar det om innan detta ska sjösättas?
          </note>
          <note type="speaker">
            Anf. 57 Socialminister GÖRAN HÄGGLUND (KD):
          </note>
          <note>
            Herr talman! Ett par av de förslag som utredningen lägger fram
            handlar om att förtydliga patientens rättigheter, till exempel
            när det gäller det som kallas second opinion: Jag är allvarligt
            sjuk. Jag har fått ett besked från en läkare om en viss behandling.
            Men jag är inte riktigt nöjd. Jag tror att läkaren kanske har
            fel eller skulle vilja höra en ytterligare expert. Den nya lagstiftningen
            reglerar på ett bättre sätt mina rättigheter att få ett andra
            omdöme.
          </note>
          <note>
            Det finns också förtydliganden när det gäller mina möjligheter
            som patient. Allt fler arbetspendlar eller bor av olika skäl på
            flera håll. Det handlar om att kunna söka vård där man faktiskt
            befinner sig, utan det krångel som många gånger uppkommer i dag.
          </note>
          <note>
            Det är ett par enkelt uttryckta förslag som finns i utredningen.
          </note>
          <note>
            Tidsperspektivet från utredningens sida är ett genomförande den
            1 januari 2015, detta för att vården ska få möjlighet att ställa
            om till ett nytt tänkande som utredningsförslaget står för.
          </note>
          <note>
            Kulturarvslyftet
          </note>
          <note>
            Anf. 58 GUNILLA CARLSSON i Hisings Backa (S):
          </note>
          <note>
            Herr talman! I senaste numret av Riksdag &amp; Departement kan man
            läsa ytterligare om regeringens misslyckade jobbpolitik. I det
            här fallet handlar det om Kulturarvslyftet. Min fråga går till
            kulturministern.
          </note>
          <note>
            Det står: Kulturarvslyftet missar jobbmålet i år igen. Under
            förra året skulle man nå upp till 1 200 platser inom Kulturarvslyftet.
            Man nådde 174. I år ska man nå upp till 2 000 platser. Men Arbetsförmedlingen
            och Riksantikvarieämbetet har skrivit ned prognoserna till att
            man kommer att nå ungefär 300 personer inom Kulturarvslyftet.
            Målet var, som ni hörde nyss, 2 000. Det är ganska stor skillnad.
          </note>
          <note>
            Min fråga till kulturministern är: Delar hon den uppfattning
            som både Riksantikvarieämbetet och Arbetsförmedlingen har om att
            man måste skriva ned prognosen, eller står kulturministern fortfarande
            fast vid att man ska nå 2 000, fast myndigheterna säger något
            helt annat?
          </note>
          <note type="speaker">
            Anf. 59 Kultur- och idrottsminister LENA ADELSOHN LILJEROTH (M):
          </note>
          <note>
            Herr talman! Kulturarvslyftet har varit aktuellt i frågestunden
            tidigare. Jag är nog av samma åsikt, att vi tvingas att revidera
            och skriva ned prognosen.
          </note>
          <note>
            Det hindrar inte att jag fortfarande tycker att detta är en viktig
            reform för att vårda och värna kulturarvet men också för att se
            till att människor som länge har varit borta från arbetsmarknaden
            ska komma tillbaka till arbetslivet.
          </note>
          <note>
            Vi för regelbundna samtal med Riksantikvarieämbetet och Arbetsförmedlingen.
            Men jag har också läst Riksdag &amp; Departement, och den uppgift
            som finns där om att man skulle ha hört av sig ett flertal gånger
            och föreslagit dubblerade anordnarbidrag är inte sann. Vi har
            inte fått några sådana förslag.
          </note>
          <note>
            Anf. 60 GUNILLA CARLSSON i Hisings Backa (S):
          </note>
          <note>
            Herr talman! Det var intressant att höra att kulturministern
            nu äntligen backar i den misslyckade politiken. Min nästa fråga
            är: Om du nu säger att du backar, hur många jobb tror du att det
            kommer att bli inom Kulturarvslyftet? Delar du uppfattningen från
            de båda myndigheterna att man kommer att nå upp till 300?
          </note>
          <note>
            Är i så fall kulturministern beredd att göra någonting ytterligare
            inom jobbområdet? Vi socialdemokrater har ett annat förslag där
            vi vill satsa på Accessjobb inom kultursektorn. Vi vet att det
            genererar arbetstillfällen, och vi vet att branschen själv mer
            förordar Socialdemokraternas politik än Moderaternas politik.
          </note>
          <note type="speaker">
            Anf. 61 Kultur- och idrottsminister LENA ADELSOHN LILJEROTH (M):
          </note>
          <note>
            Herr talman! Jag tycker att backa är fel uttryck. Det är fortfarande
            en väldigt viktig reform. När vi gjorde de första prognoserna
            trodde vi på en betydligt högre siffra. Det är alldeles riktigt.
            Det finns flera skäl till att det inte har blivit den stora satsning
            som vi hoppades.
          </note>
          <note>
            Dessa 300 jobb är väldigt betydelsefulla för den grupp människor
            som står långt utanför arbetsmarknaden och som annars inte hade
            fått de jobben. Den satsning som Socialdemokraterna föreslår ska
            gå till akademiker inom kulturområdet, förvisso också en viktig
            grupp.
          </note>
          <note>
            Den föreslagna satsningen är djupt underfinansierad och skulle
            inte vara till någon hjälp för de akademiker som med förslaget
            i så fall skulle kunna få extrajobb på exempelvis museer, arkiv
            och bibliotek.
          </note>
          <note>
            Vargpolitiken
          </note>
          <note type="speaker">
            Anf. 62 HELENA LEANDER (MP):
          </note>
          <note>
            Herr talman! Regeringens vargpolitik påstås vila på tre ben.
            Fler vargar ska vandra in österifrån. Nya vargar ska sättas ut.
            Sedan ska man skjuta ned vargstammen till en oseriöst låg nivå.
            Hittills har det gått sådär.
          </note>
          <note>
            När det väl vandrar in nya vargar utlyser man skyddsjakt på dem.
            Man har inte lyckats med någon utsättning av nya vargar. Däremot
            införde man licensjakt. Men den stoppade EU eftersom de menade
            att det bröt mot EU:s miljöregler att skjuta ned en vargstam som
            redan är hotad och därmed göra den mer hotad. Det kan tyckas vara
            en rimlig inställning från EU.
          </note>
          <note>
            Nu har Naturvårdsverket efter påtryckningar öppnat för en ny
            sorts licensjakt, nu kallad urvalsjakt. Min fråga till miljöministern
            är: Hur ska vi lyckas få en livskraftig vargstam om vi misslyckas
            med alla åtgärder som skulle förbättra genetiken men däremot inför
            en ny licensjakt som om ingenting hade hänt?
          </note>
          <note type="speaker">
            Anf. 63 Miljöminister LENA EK (C):
          </note>
          <note>
            Herr talman! Tack för frågan! Den innehåller dock ett stort antal
            missuppfattningar.
          </note>
          <note>
            Regeringens rovdjurspolitik bygger på ett riksdagsbeslut 2009
            som säger att vi ska ha livskraftiga rovdjursstammar i deras naturliga
            utbredningsområden. Detta ska ske med största hänsyn till människor
            och bygder. Det är vad vi försöker förverkliga.
          </note>
          <note>
            Den beslutade åtgärden av Naturvårdsverket, som är expertmyndighet
            i det här sammanhanget, bygger på ett gediget forskningsunderlag
            från Skandulv, den nordiska rovdjursforskningen. Den är genomgången
            och analyserad i den Liljelundska utredningen. Den finns också
            i den svenska förvaltningsplanen som är inlämnad till kommissionen.
          </note>
          <note type="speaker">
            Anf. 64 HELENA LEANDER (MP):
          </note>
          <note>
            Herr talman! Forskarna på Skandulv har själva sagt att detta
            var ett så framhastat uppdrag att man egentligen inte kan använda
            det. Det har inte hunnit granskas vetenskapligt i någon större
            krets, till exempel av den forskarpanel som ingick i Rovdjursutredningen.
          </note>
          <note>
            Sveriges ledande populationsgenetiker kritiserar hela idén om
            att man skulle kunna förbättra genetiken genom att skjuta ned
            vargstammen ytterligare. Det är inte bara miljöorganisationerna
            och forskarna som kritiserar politiken utan också EU-kommissionen.
          </note>
          <note>
            Det är visserligen inte första gången som Sverige bryter mot
            EU:s miljöregler. Men det blir alltmer pinsamt för varje gång.
            Hur ska vi kunna tala om för andra länder att de måste sköta sin
            miljö om vi inte själva kan leva upp till EU:s miljöregler?
          </note>
          <note>
            Vore det inte bättre om regeringen försökte söka konstruktiva
            lösningar för att minimera de rovdjurskonflikter som trots allt
            kan uppstå i stället för att försöka skjuta bort problemet i dubbel
            bemärkelse?
          </note>
          <note type="speaker">
            Anf. 65 Miljöminister LENA EK (C):
          </note>
          <note>
            Herr talman! Om Sverige när Sverige gick in i EU hade lämnat
            in en förvaltningsplan för våra stora rovdjur hade vi sluppit
            hela den här diskussionen. Enligt akin, och i det här fallet art-
            och habitatdirektivet, är det nämligen det man ska göra. Det ska
            bygga på vetenskapligt underlag, och det ska finnas en förvaltningsplan.
          </note>
          <note>
            Vi forcerar nu arbetet med att få in förvaltningsplaner för våra
            stora rovdjur. För de tre andra kommer det i närtid förvaltningsplaner,
            alltså för björn, lo och järv. Därmed gör vi som man säger i art-
            och habitatdirektivet.
          </note>
          <note>
            I en sådan här fråga är det oerhört viktigt att hitta en balans
            mellan de olika intressena. Det handlar om att hitta en långsiktig
            hanteringsordning för våra fyra stora rovdjur. Det är precis det
            som regeringen gör. Det arbetet tänker vi avsluta.
          </note>
          <note>
            Skyddet av livsmedelstransporterna till Afrikas horn
          </note>
          <note type="speaker">
            Anf. 66 ANNICKA ENGBLOM (M):
          </note>
          <note>
            Herr talman! Min fråga riktar sig till försvarsminister Karin
            Enström. Den handlar om insatser för att underlätta situationen
            för folket på Afrikas horn.
          </note>
          <note>
            Under de senaste 20 åren har Somalia slitits itu av inbördeskrig.
            Med en långvarig förödande torka befinner sig mellan två och tre
            miljoner människor i akut behov av förnödenheter. Mer än 230 000
            av dessa är barn som lider av akut undernäring.
          </note>
          <note>
            Under 2009 och 2010 bidrog svenska marinen inom ramen för EU:s
            marina insats Atalanta till att säkra World Food Programs livsmedelstransporter
            i området från sjöröveri och väpnade rån. En tredje insats från
            Sveriges sida förbereds i detta nu.
          </note>
          <note>
            Min fråga till försvarsministern är: Hur ser statsrådet på situationen
            med tanke på utvecklingen på Afrikas horn, och kan Sverige bidra
            ytterligare?
          </note>
          <note type="speaker">
            Anf. 67 Försvarsminister KARIN ENSTRÖM (M):
          </note>
          <note>
            Herr talman! Tack för frågan! Annicka Engblom tar upp ett område
            som har präglats av att människorna har fått utstå väldigt stora
            prövningar. Det har präglats av krig, hungerkatastrofer och mycket
            annat lidande.
          </note>
          <note>
            Detta är ingenting som man löser med bara bistånd, bara militära
            insatser eller bara en enskild tillsägelse någonstans ifrån. Här
            gäller det att ta ett helhetsgrepp. Det har Sverige också drivit
            i EU. EU är väldigt tydligt om att det gäller att ta till flera
            metoder.
          </note>
          <note>
            Grundproblemet är en svag stat där man inte har haft kraft att
            kunna hålla ordning inne i sitt eget land och ännu mindre att
            kunna hålla ordning utanför sin kust. Det har inte heller varit
            möjligt att komma in med mathjälp, eftersom till och med de transporterna
            har störts.
          </note>
          <note>
            Jag återkommer med vad Sverige gör i detta.
          </note>
          <note type="speaker">
            Anf. 68 ANNICKA ENGBLOM (M):
          </note>
          <note>
            Herr talman! Tack för svaret, försvarsministern! Det är en väldigt
            komplicerad situation som kräver väldigt mycket hjälp från olika
            håll.
          </note>
          <note>
            På marinbasen i Blekinge i min hemstad Karlskrona pågår just
            nu övningar ombord på HMS Carlskrona tillsammans med en helikopterenhet
            från F 17 och en bordningsstyrka från Atalanta. Jag tänker själv
            besöka dem i nästa vecka och följa övningarna.
          </note>
          <note>
            Förberedelserna har pågått en tid. Viljan och engagemanget är
            stort. Det är många som är involverade. Det är länder och organisationer
            i Atalantaorganisationen. Det är också många processer och beslut
            som måste tas i den ordningen.
          </note>
          <note>
            Det är ändå viktigt att man får en liten redogörelse för just
            varför det kommer i den ordning det gör. Det gäller att man förbereder,
            och sedan kommer den formella hemställan från regeringen till
            riksdagen. Det skulle jag väldigt mycket uppskatta från försvarsministern.
          </note>
          <note type="speaker">
            Anf. 69 Försvarsminister KARIN ENSTRÖM (M):
          </note>
          <note>
            Herr talman! När det gäller själva Eunavforinsatsen har Sverige
            och den svenska Försvarsmakten deltagit med marina enheter, precis
            som Annicka Engblom säger. Försvarsmakten fick ganska tidigt förra
            året ett förberedande uppdrag.
          </note>
          <note>
            Det tar tid att förbereda ett uppdrag när man ska göra det. Det
            gäller att se till att man har tillgänglig materiel och att man
            är rätt utrustad och rätt utbildad för att genomföra en sådan
            insats.
          </note>
          <note>
            Just nu bidrar Sverige med ett sjöövervakningsflygplan från Kustbevakningen
            och till EU:s träningsmission i Somalia, som den heter. Själva
            träningen och utbildningen av de somaliska säkerhetsstyrkorna
            sker i Uganda.
          </note>
          <note>
            Dessutom bidrar Sverige till något som heter EUCAP Nestor. Det
            handlar om att bygga upp kapacitet hos de somaliska myndigheterna
            och marina övervakningsdelar.
          </note>
          <note>
            Regeringens syn på försvaret
          </note>
          <note type="speaker">
            Anf. 70 PETER HULTQVIST (S):
          </note>
          <note>
            Herr talman! Jag vänder mig till försvarsminister Karin Enström.
          </note>
          <note>
            Det gäller soldatavhopp, ofinansierat materiel inom Försvarsmakten,
            nöjdhet med enveckasförsvaret från ministerns sida och nu ett
            uttalande från statsministern om att Försvarsmakten är ett särintresse.
          </note>
          <note>
            Man kan konstatera att regeringen har problem med försvarspolitiken.
          </note>
          <note>
            Försvarsmakten är ett nationellt intresse. I regeringsformen
            kap. 15 markeras Försvarsmaktens särskilda roll och uppgift. Försvarsmakten
            är en grundläggande uppgift för staten. Det är ett nationellt
            ansvar och ett nationellt intresse.
          </note>
          <note>
            Statsministerns uttalande visar på ett ointresse och är att beteckna
            som rent struntprat. Det är också demoraliserande för personal
            inom Försvarsmakten och för dem som vi genom riksdagsbeslut sänt
            på internationella missioner i Afghanistan, i Kosovo med mera.
          </note>
          <note>
            Uttalandet förminskar vikten av Försvarsmaktens olika typer av
            problem och Försvarsmaktens insatser.
          </note>
          <note>
            Jag vill veta: Delar försvarsministern statsministerns uppfattning
            att Försvarsmakten är att beteckna som ett särintresse?
          </note>
          <note type="speaker">
            Anf. 71 Försvarsminister KARIN ENSTRÖM (M):
          </note>
          <note>
            Herr talman! Tack för frågan! Försvaret av Sverige är, precis
            som Peter Hultqvist säger, en grundläggande uppgift för staten.
            Däremot måste de behov som myndigheten Försvarsmakten pekar på
            i de olika budgetprocesser vi har självklart vägas mot andra politikområden,
            till exempel rättsväsendet, som också är en grundläggande uppgift
            för staten.
          </note>
          <note>
            Politikens helhetsansvar och uppgift handlar sedan om att prioritera
            och väga olika behov mot varandra.
          </note>
          <note>
            När det gäller Försvarsmakten och försvarsreformen är vi mitt
            uppe i en omfattande reform, som jag har fått möjlighet att berätta
            en del om här i kammaren. Peter Hultqvist är också medveten om
            att vi har fattat de här besluten tillsammans. Och vi ska hitta
            lösningar tillsammans just för att kunna skapa en så bra och effektiv
            försvarsmakt som möjligt.
          </note>
          <note type="speaker">
            Anf. 72 PETER HULTQVIST (S):
          </note>
          <note>
            Herr talman! Tack för icke-svaret! Jag får alltså inte ett svar
            på frågan om det här är ett särintresse i ministerns ögon eller
            inte.
          </note>
          <note>
            Jag skulle vilja nämna att Mikael Odenberg, som var den förste
            försvarsministern som tillträdde efter maktskiftet 2006, nu har
            gjort ett uttalande. Han försöker naturligtvis vara diplomatisk
            och ha solidaritet med sina gamla partivänner och så vidare. Han
            skriver så här: uppfattningen att skötseln av den är en väldigt
            grundläggande uppgift för en regering.
          </note>
          <note>
            Uppfattningen är alltså att skötseln av Försvarsmakten, att ha
            en försvarsmakt, är en väldigt grundläggande uppgift.
          </note>
          <note>
            Det är ett sätt att tala om att det börjar gå för långt med den
            här typen av uttalanden om särintressen, med nöjdhet med en veckas
            försvar och så vidare. Vi var heller inte överens om att avskaffa
            värnplikten och införa det nya personalförsörjningssystemet. Det
            här genomfördes med tre rösters övervikt i riksdagen. Det tycker
            jag var ett brott mot en tradition av breda överenskommelser.
          </note>
          <note>
            Är försvaret ett särintresse eller inte?
          </note>
          <note type="speaker">
            Anf. 73 Försvarsminister KARIN ENSTRÖM (M):
          </note>
          <note>
            Herr talman! Det finns uppenbarligen många som Peter Hultqvist
            hämtar näring från. Det viktiga för mig är att som försvarsminister
            se till att vi kan bygga den försvarsförmåga som vi behöver i
            förhållande till hur det ser ut i vår omvärld.
          </note>
          <note>
            Då är självklart försvaret av Sverige och våra intressen en grundläggande
            uppgift. Sedan måste man alltid kunna föra en debatt om att det
            är olika intressen i en budgetprocess som måste vägas mot varandra.
            Det här är inga konstigheter. Det alliansregeringen har fått göra
            sedan 2006 är faktiskt att bringa ordning i den oreda som Socialdemokraterna
            lämnade efter sig. Det var nedläggning efter nedläggning. Det
            var nedskärning efter nedskärning.
          </note>
          <note>
            Nu är försvaret på väg åt rätt håll. Då låter det ganska ihåligt
            i mina öron när Peter Hultqvist bullrar på så i denna debatt.
          </note>
          <note>
            EU:s framtida jordbrukspolitik
          </note>
          <note type="speaker">
            Anf. 74 JOHAN LÖFSTRAND (S):
          </note>
          <note>
            Herr talman! På förmiddagen hade näringsutskottet och miljö-
            och jordbruksutskottet ett seminarium kring landsbygdsprogrammet.
          </note>
          <note>
            Vi fick många goda exempel på hur landsbygdsprogrammet har skapat
            positiva effekter runt om i landet när det gäller miljö, sysselsättning
            och regional utveckling.
          </note>
          <note>
            EU:s framtida jordbrukspolitik är en väldigt aktuell fråga, och
            regeringen förhandlar just nu om dessa frågor i unionen. En oro
            som jag har och som jag delar med många andra handlar om hur landsbygdsprogrammet
            kommer att se ut i framtiden. Det finns indikationer på att landsbygdsprogrammet
            kommer att reduceras kraftigt till förmån för direktstöden.
          </note>
          <note>
            Den första etappen är nu EU:s budget och långtidsbudget. Min
            fråga till landsbygdsministern är: Hur kommer landsbygdsministern
            att agera för att få statsministern och finansministern att driva
            en tydlig svensk linje i förhandlingarna som ger oss ett starkt
            landsbygdsprogram även i framtiden?
          </note>
          <note type="speaker">
            Anf. 75 Landsbygdsminister ESKIL ERLANDSSON (C):
          </note>
          <note>
            Herr talman! Tack så hjärtligt för frågeställningen! Jag delar
            den syn som Johan Löfstrand talar om, det vill säga att landsbygdsprogrammet
            har inneburit att många nya verksamheter har startats på den svenska
            landsbygden men också att redan existerande verksamheter har vidgat
            sig verksamhetsmässigt och vad gäller antalet sysselsatta.
          </note>
          <note>
            Precis som Johan Löfstrand säger är det under den vecka som kommer
            diskussioner om den budget som ska fördelas, om jag uttrycker
            mig enkelt, genom Bryssel. Min åsikt är att vi måste prioritera
            landsbygdsprogrammet i förhållande, relativt, till de direktstöd
            som i dag utbetalas genom Brysselsystemet.
          </note>
          <note type="speaker">
            Anf. 76 JOHAN LÖFSTRAND (S):
          </note>
          <note>
            Herr talman! Jag vill tacka för svaret, men min oro kvarstår.
          </note>
          <note>
            De förhandlingar som vi har i Bryssel kommer självklart att vara
            tuffa. Men jag tror att det är oerhört viktigt att landsbygdsministern
            arbetar inom regeringen för att se till att driva de här frågorna.
          </note>
          <note>
            Jag är orolig för att det, när budgeten landar, kommer att innebära
            att vi kommer att flytta pengar från den andra pelaren till den
            första pelaren. På så sätt kommer landsbygdsprogrammet att bli
            drabbat, och vi kommer att få en utveckling av den europeiska
            jordbrukspolitiken som vi inte vill se.
          </note>
          <note>
            Jag är oerhört orolig för att landsbygdsministern inte kommer
            att ha kraft nog att faktiskt få regeringen och statsministern
            och finansministern att driva den svenska linjen så att vi visar
            tydligt att vi vill ha en annan inriktning än den som jag tror
            är på väg.
          </note>
          <note type="speaker">
            Anf. 77 Landsbygdsminister ESKIL ERLANDSSON (C):
          </note>
          <note>
            Herr talman! Det är återigen bara för mig att bekräfta det som
            Johan Löfstrand säger. Det finns i andra delar av Europeiska unionen
            starka krafter som vill se en ökning av de direktstöd som förmedlas
            till den europeiska landsbygden på bekostnad av landsbygdsutvecklingen.
          </note>
          <note>
            Som jag förmodar att Johan Löfstrand väl känner till är den svenska
            inställningen förankrad i riksdagens EU-nämnd. Där sägs det att
            relativt ska den andra pelaren från svensk sida prioriteras. Vad
            jag förstår är det, med den EU-nämndsbekräftelse som finns, den
            absoluta linje som måste drivas av dem som förhandlar om fördelning
            likaväl som den totala mängden pengar som ska fördelas genom EU-systemet.
          </note>
          <note>
            Miljölagstiftningen
          </note>
          <note type="speaker">
            Anf. 78 JOHAN HEDIN (C):
          </note>
          <note>
            Herr talman! Jag måste avslöja mig själv som en eventuell miljöbrottsling.
            Min fråga går till miljöminister Lena Ek.
          </note>
          <note>
            Innan jag blev riksdagsledamot var jag företagare i elva år.
            Som företagare lyder man under strängare lagar än man gör som
            privatperson.
          </note>
          <note>
            Jag minns en gång när jag var på väg till ett möte jag har för
            mig att det var i Vimmerby mötet skulle äga rum. Då stannade vi
            till vid en rastplats för att sträcka på benen. Där i skogsbrynet
            låg ett lysrör slängt. Vi tog med oss lysröret utan att tänka
            oss för så mycket och lämnade in det på en miljöstation.
          </note>
          <note>
            Senare har jag förstått att det kan ha gjort oss till miljöbrottslingar,
            för transport av farligt avfall ska anmälas till kommunen om man
            är ett företag. Och lysrör räknas som farligt avfall.
          </note>
          <note>
            Det här är naturligtvis ett extremt exempel. Men det är ett tecken
            på hur fyrkantig lagstiftningen på miljöområdet ibland kan upplevas.
          </note>
          <note>
            Inte sällan verkar det som att investeringar i miljöförbättrande
            åtgärder uteblir för att miljöprövningsprocessen för de miljöförbättrande
            åtgärderna blir för dyr och tidskrävande.
          </note>
          <note>
            Jag har hört att miljöministern adresserar de här problemen i
            olika omgångar. Kan ministern berätta mer om vilka förändringar
            vi kan förvänta oss.
          </note>
          <note type="speaker">
            Anf. 79 Miljöminister LENA EK (C):
          </note>
          <note>
            Herr talman! Tack för frågan! Det är inte ofta vi i frågestunden
            diskuterar enskilda ledamöters mörka förflutna. Men huvudfrågan
            handlar om hur vi förenklar miljötillstånd och hur vi ser till
            att miljölagstiftningen upprätthåller miljöintegriteten och blir
            starkare och effektivare. Men det handlar också om att adressera
            de stora och svåra problemen.
          </note>
          <note>
            Jag försöker i en femstegsraket att göra detta genom att förenkla
            för småföretagare och se till att de kan följa sitt ärende. Det
            handlar om att förkorta tiden för miljöprövning och att undvika
            det som jag kallar för pingpongförfarande i en miljöprövning genom
            att först se till att vi bestämmer vad som är en miljökonsekvensbeskrivning
            och sedan gör miljöprövningen.
          </note>
          <note>
            Det här förslaget har remitterats, och vi håller nu på att titta
            på texterna och avser att återkomma till riksdagen med förenkling
            och förbättringsförslag i miljöbalken.
          </note>
          <note type="speaker">
            Anf. 80 JOHAN HEDIN (C):
          </note>
          <note>
            Herr talman! Tack för ett mycket intressant svar! Jag är övertygad
            om att det beskedet kommer att landa väl ute bland Sveriges företag
            och sätta fart på miljöförbättrande investeringar.
          </note>
          <note>
            En fundering är naturligtvis om inte dessa förenklingar äventyrar
            kvaliteten i miljöprövningarna så att vi riskerar en sämre miljö.
            Hur säkrar regeringen att viktiga miljövärden värnas?
          </note>
          <note type="speaker">
            Anf. 81 Miljöminister LENA EK (C):
          </note>
          <note>
            Herr talman! Jag tror att det bästa sättet är att för det första
            vara väldigt noggrann med att hålla kvar och förstärka den sammanhållna
            miljöprövning som vi har i Sverige, där vi prövar miljöeffekter
            för verksamheter när det gäller mark, luft, vatten, kemikalier
            med mera i samma ärende. Då får man en helhetsbelysning.
          </note>
          <note>
            Jag tror också att det är viktigt att se till, vilket ligger
            i den här remissen som vi nu hanterar på departementet och avser
            att återkomma till riksdagen med, att vi prövar rätt saker och
            att de myndigheter som ska hantera miljöprövning får tid och möjlighet
            att lägga kraft på de stora och svåra miljöproblemen.
          </note>
          <note>
            Det är oerhört viktigt inte bara för företagarna, som frågeställaren
            påpekar, utan också för miljön. Det finns gott om exempel på när
            miljöprövningen har förhindrat eller försenat nödvändiga miljöinvesteringar
            hos enskilda företag, och jag hoppas och tror att de förslag vi
            återkommer med till riksdagen ska adressera de här problemen på
            ett bra sätt.
          </note>
          <note>
            Synen på försvaret
          </note>
          <note type="speaker">
            Anf. 82 BJÖRN SÖDER (SD):
          </note>
          <note>
            Herr talman! Tack för att jag får möjlighet att ställa en fråga
            trots att jag inte hade anmält det före kl. 13.00.
          </note>
          <note>
            Med anledning av de frågor som min partikollega tidigare ställde
            till försvarsministern kan man konstatera att på den ena frågan
            fick vi inget svar. Det kom heller inget svar när Peter Hultqvist
            ställde samma fråga. På den andra frågan kan man konstatera att
            vi har fått ett svar som inte är med verkligheten överensstämmande.
          </note>
          <note>
            Det var ett ganska anmärkningsvärt uttalande från statsministern
            när han i veckan hävdade att försvaret är ett särintresse. I andra
            länder är det mycket möjligt att det hade resulterat i krav på
            avgång, eller i alla fall en offentlig avbön, när landets politiska
            ledare uttalar sig på det sättet. Det är inte minst ett hån mot
            alla som jobbar inom Försvarsmakten och dem som har gett sina
            liv och även skadat sig i försvarets tjänst under åren.
          </note>
          <note>
            Jag skulle vilja veta om försvarsministern delar sin chefs åsikt
            i den här frågan. Anser hon att försvaret är ett särintresse eller
            ej? Det är ingen konstig fråga; den borde rendera ett enkelt svar.
          </note>
          <note type="speaker">
            Anf. 83 Försvarsminister KARIN ENSTRÖM (M):
          </note>
          <note>
            Herr talman! Tack för frågan! Jag kommer att svara på ungefär
            samma sätt som jag har gjort tidigare, nämligen att det är självklart
            att försvaret av Sverige är en grundläggande uppgift för staten.
            Det är en av statens kärnuppgifter.
          </note>
          <note>
            Däremot, precis som jag också sade i ett tidigare inlägg, måste
            de behov som myndigheten Försvarsmakten pekar på i budgetprocessen
            och i budgetsammanhang vägas mot andra politikområden. Olika politikområdens
            intressen vägs alltså mot varandra. Vi väger rättsväsen, sjukvård,
            politikområden och myndigheternas budgetäskande mot varandra.
          </note>
          <note>
            Sedan är det vi och ytterst statsministern som ska ha ett helhetsperspektiv
            och har helhetsansvaret för hur statens pengar ska fördelas. Det
            är det som kallas att ta ansvar.
          </note>
          <note type="speaker">
            Anf. 84 BJÖRN SÖDER (SD):
          </note>
          <note>
            Herr talman! Vi kan konstatera att det var ett riktigt politikersvar
            som slingrar sig väldigt mycket runt frågan. Karin Enström svarar
            inte på rak arm ja eller nej på frågan om hon delar statsministerns
            åsikt.
          </note>
          <note>
            Den andra frågan som min partikollega ställde gällde försvarsförmågan
            och försvarskapaciteten. Försvarsministern hävdade då att regeringen
            hade fört en politik som gjorde att man nu rustar landet. Så tolkade
            jag det.
          </note>
          <note>
            Sanningen är att det är fullständigt tvärtom. Alliansregeringen
            i allmänhet och Moderaterna i synnerhet har fört en politik som
            har raserat Försvarsmakten. Vi har alltså i dag en försvarskapacitet
            på en vecka, vilket ÖB deklarerat och vilket man nu jagar honom
            för, men det visste egentligen alla som är försvarsintresserade
            redan om.
          </note>
          <note>
            Sverigedemokraterna är i dag det enda partiet i Sveriges riksdag
            som budgeterar för ökade anslag till Försvarsmakten och också
            för en politik för att stärka försvaret.
          </note>
          <note>
            Min fråga är: Anser verkligen försvarsministern att Sveriges
            försvarsförmåga är god och att det räcker med en vecka? Det är
            ju så tidigare uttalanden har tolkats.
          </note>
          <note type="speaker">
            Anf. 85 Försvarsminister KARIN ENSTRÖM (M):
          </note>
          <note>
            Herr talman! Nu måste vi få lite ordning på besticken. Alliansregeringen
            tillträdde 2006. På försvarspolitikens område hade vi då ett försvar
            som var nedmonterat. Man hade lagt ned regemente efter regemente.
            Man hade också slutat med försvarsplanering över huvud taget,
            så man hade förmodligen ingen uppfattning alls om någon som helst
            förmåga.
          </note>
          <note>
            Det alliansregeringen fick börja med var att först titta över
            vad som behövs, hur omvärldsläget ser ut och därefter ta initiativ
            till den stora reform som vi nu genomför och som handlar om att
            ha just ett användbart försvar. Då kan vi konstatera att sedan
            2006 har försvarsförmågan stärkts.
          </note>
          <note>
            Vi är dock inte färdiga, utan arbetet med försvarsreformen fortsätter
            för att nå de mål och den förmåga som riksdagen har beställt av
            Försvarsmakten. Det är det som debatten handlar om.
          </note>
          <note>
            Läsfrämjande åtgärder
          </note>
          <note type="speaker">
            Anf. 86 KERSTIN ENGLE (S):
          </note>
          <note>
            Herr talman! Min fråga går till kulturminister Lena Adelsohn
            Liljeroth.
          </note>
          <note>
            Det har nu gått ungefär fyra månader sedan Litteraturutredningen
            presenterades med buller och bång på Bok- och biblioteksmässan.
            En av de mycket konkreta punkterna som togs upp var den allt sämre
            läsförmågan och läsförståelsen hos våra barn och unga.
          </note>
          <note>
            Jag tycker att det tydligt framgår att utredaren anser att det
            är en mycket allvarlig sak som kräver omedelbara åtgärder. Var
            femte svensk elev når inte upp till den basnivå som Skolverket
            definierar som nödvändig för att kunna tillgodogöra sig andra
            kunskaper.
          </note>
          <note>
            Jag vill helt enkelt fråga ministern: Vad gör regeringen? Vad
            händer? När får vi se kraftfulla förslag för ökad läskunnighet?
          </note>
          <note type="speaker">
            Anf. 87 Kultur- och idrottsminister LENA ADELSOHN LILJEROTH (M):
          </note>
          <note>
            Herr talman! Litteraturutredningen presenterades, som Kerstin
            Engle påpekade, vid Bok- och biblioteksmässan. Sedan dess och
            även innan dess har debatten varit intensiv kring läsning, både
            i skolan och läsning över huvud taget.
          </note>
          <note>
            Litteraturutredningen är ute på remiss fram till den 1 mars.
            Regeringen har redan tidigare förstärkt satsningen på läsning
            och skrivande i skolans lägre stadier med 1 miljard kronor. Det
            var en av de första insatserna som gjordes när regeringen tillträdde
            2006. Vi är djupt bekymrade över att läsförmågan och läsningen
            som sådan går ned. Det var också därför vi tillsatte Litteraturutredningen.
          </note>
          <note>
            Under vår mandatperiod har vi gjort skolbiblioteken obligatoriska
            genom en skärpning i skollagen. Hur man ytterligare kan stärka
            skolbiblioteken är också en fråga som Litteraturutredningen lägger
            fram förslag om, så nu väntar jag in remissvaren.
          </note>
          <note type="speaker">
            Anf. 88 KERSTIN ENGLE (S):
          </note>
          <note>
            Herr talman! Tack för svaret! Det stämmer att regeringen har
            haft ett väldigt bra projekt när det gäller läsaskrivaräkna i
            de lägre stadierna. Därför tycker vi socialdemokrater att det
            är ganska förvånande eller rent ut sagt häpnadsväckande att man
            lägger ned detta projekt under 2012 när det nu har kommit så många
            signaler om brister i läskunnandet.
          </note>
          <note>
            Vi socialdemokrater har föreslagit att regeringen tar fram en
            nationell handlingsplan, och vi tycker att regeringen ska ge Statens
            kulturråd och Kungliga biblioteket ett uppdrag att intensifiera
            de läsfrämjande insatserna.
          </note>
          <note>
            Detta borde vi kunna komma överens om. Det gäller våra barns
            framtid. Varför vänta på remissvaren? Inte kommer någon av remissinstanserna
            att säga nej till ett läslyft och ökade läskunskaper.
          </note>
          <note>
            Detta måste i allra högsta grad oroa kulturministern, och vi
            socialdemokrater i hela riksdagen väntar otåligt på förslag.
          </note>
          <note type="speaker">
            Anf. 89 Kultur- och idrottsminister LENA ADELSOHN LILJEROTH (M):
          </note>
          <note>
            Herr talman! Kerstin Engle talar om läsfrämjande. Under vår period
            har man fördubblat anslagen för läsfrämjande hos Kulturrådet.
            Vi har också sett över bibliotekslagen. Riksdagen kommer att få
            ett förslag till en ny bibliotekslag före sommaren.
          </note>
          <note>
            Det är inte så märkligt att vi har en remissomgång. Vi är medvetna
            om att det här är en viktig fråga, men vi måste också hålla isär
            det lite grann. Det har gjorts stora satsningar i skolan. Jag
            nämnde detta med skolbiblioteken, och jag nämnde läsaskrivaräkna-satsningen
            som förhoppningsvis också fått fäste.
          </note>
          <note>
            Men vi måste även gå igenom de olika förslag som Litteraturutredningen
            har kommit med. Denna fråga är högprioriterad. Läsningen ligger
            fortfarande högt hos de allra flesta i Sverige. Men vi ser en
            nedgång bland de unga. Detta måste också analyseras. Beror den
            sjunkande läsförmågan eller läsförståelsen på att man inte läser
            litteratur? Är det andra fritidsintressen som är med och tävlar?
            Dessa frågor vill vi ha belysta innan vi återkommer med ett genomarbetat
            förslag till riksdagen.
          </note>
          <note>
            Jag kan lova Kerstin Engle att jag har ett enormt engagemang
            i denna fråga och att jag inte kommer att släppa den.
          </note>
          <note type="speaker">
            Anf. 90 ANDRE VICE TALMANNEN:
          </note>
          <note>
            Jag tackar de statsråd och ledamöter som har deltagit i frågestunden.
          </note>
          <note>
            10 § Bordläggning
          </note>
          <note>
            Anmäldes och bordlades
          </note>
          <note>
            11 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 31 januari
          </note>
          <note>
            Ingela Nylund Watz
          </note>
          <note>
            Raimo Pärssinen
          </note>
          <note>
            Mattias Jonsson
          </note>
          <note>
            Teres Lindberg
          </note>
          <note>
            Anders Ygeman
          </note>
          <note>
            Hillevi Larsson
          </note>
          <note>
            Jan Lindholm
          </note>
          <note>
            Ulla Andersson
          </note>
          <note>
            Marie Nordén
          </note>
          <note>
            Lars Mejern Larsson
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 12 februari.
          </note>
          <note>
            12 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 31 januari
          </note>
          <note>
            Gunvor G Ericson
          </note>
          <note>
            Eva Flyborg
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 12 februari.
          </note>
          <note>
            13 § Kammaren åtskildes kl. 15.00.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
