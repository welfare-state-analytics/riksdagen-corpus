<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2012</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2012</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201213--130</head>
          <docDate when="2012-06-27">2012-06-27</docDate>
        </div>
      </front>
      <body>
        <div>
          <note n="30b2f023">
            ﻿
          </note>
          <note n="53f06b65">
            Riksdagens protokoll
          </note>
          <note n="749aea9c">
            2012/13:130
          </note>
          <note type="date" n="e0235e21">
            Torsdagen den 27 juni
          </note>
          <note n="22d0460d">
            Kl. 12:00 - 17:25
          </note>
          <note n="350937fe">
            1 § Justering av protokoll
          </note>
          <note n="5e4af063">
            Justerades protokollet för den 19 juni.
          </note>
          <note n="017b2f2b">
            2 § Allmänna motionstiden riksmötet 2013/14
          </note>
          <note n="9ac601a4">
            Kammaren biföll talmannens förslag att den allmänna motionstiden
            vid riksmötet 2013/14 skulle utgå den 4 oktober 2013 kl. 16.30
            .
          </note>
          <note n="ceb416b5">
            3 § Ansökan om fortsatt ledighet
          </note>
          <note n="bcb87c95">
            Talmannen meddelade att Margareta Larsson (SD) ansökt om fortsatt
            ledighet under tiden den 27 juni25 augusti.
          </note>
          <note n="00db2944">
            Kammaren biföll denna ansökan.
          </note>
          <note n="27fea0f6">
            Talmannen anmälde att Adam Marttinen (SD) skulle fortsätta att
            tjänstgöra som ersättare för Margareta Larsson.
          </note>
          <note n="82bcc9a8">
            4 § Anmälan om kompletteringsval
          </note>
          <note n="b8bb917c">
            Talmannen meddelade att Sverigedemokraternas riksdagsgrupp anmält
            Adam Marttinen som suppleant i socialutskottet och kulturutskottet
            under Margareta Larssons fortsatta ledighet.
          </note>
          <note n="ee65eb86">
            Talmannen förklarade vald under tiden den 27 juni25 augusti till
          </note>
          <note n="2e408acb">
            suppleant i socialutskottet
          </note>
          <note n="5a9d622e">
            suppleant i kulturutskottet
          </note>
          <note n="528cdfad">
            5 § Hänvisning av ärende till utskott
          </note>
          <note n="c9a953a4">
            Föredrogs och hänvisades
          </note>
          <note n="54093c7e">
            den 20 september
          </note>
          <note n="361e917f">
            6 § Svar på interpellation 2012/13:467 om svenska elevers tillgång
            till digitala lärverktyg och öppna lärresurser
          </note>
          <note type="speaker" n="1a5032ea">
            Anf. 1 Utbildningsminister JAN BJÖRKLUND (FP):
          </note>
          <u who="Q911372" xml:id="i-843dca89be2a2457-0" n="ac60e806">
            <seg n="ddec0989">
              Herr talman! Cecilia Dalman Eek har frågat mig hur jag och regeringen
              kommer att arbeta för att möjliggöra att Sveriges elever får tillgång
              till öppna lärresurser i enlighet med Parisdeklarationen och vilket
              ansvar regeringen tar för att överbrygga de digitala klyftorna
              i skolan.
            </seg>
            <seg n="b7a56849">
              Jag har nyligen svarat på liknande frågor från Cecilia Dalman
              Eeks partikamrater här i riksdagen. Svenska elever ska ha moderna
              och bra lärverktyg. Det är därför som skollagen ställer krav på
              skolhuvudmännen kommuner och friskolor att säkerställa att eleverna
              har tillgång till de lärverktyg som behövs för en tidsenlig utbildning.
              Av läroplanen för grundskolan framgår det att eleverna ska kunna
              använda modern teknik som ett verktyg för att söka kunskap, kommunicera,
              skapa och lära. Digitala verktyg är också något som lyfts fram
              i flera av grundskolans kursplaner. Motsvarande skrivningar finns
              i gymnasieskolans styrdokument.
            </seg>
            <seg n="349a1728">
              Skolinspektionens granskning från 2012 av användningen av it-verktyg
              i undervisningen pekade på skolledningens betydelse när det gäller
              om och hur it används. Det är dock viktigt att understryka att
              det är lärarna som mer i detalj planerar undervisningen, det vill
              säga vilka metoder och lärverktyg som ska användas så att de nationella
              målen och kunskapskraven nås, exempelvis om och i vilken utsträckning
              öppna lärresurser ska användas. Det är rektor och skolhuvudmannen
              som ansvarar för att lärarna får den kompetensutveckling som behövs
              för detta.
            </seg>
            <seg n="c361eddf">
              Regeringen har gett Statens skolverk i uppdrag att kontinuerligt
              följa upp och ge en nationell bild av barns, elevers och lärares
              it-användning och it-kompetens. Den senaste redovisningen lämnades
              till Regeringskansliet i april 2013. Av den framgick det bland
              annat att i grundskolan har elevernas tillgång till datorer fördubblats
              sedan 2008.
            </seg>
            <seg n="df065a6b">
              Skolverket har även i uppdrag att fortlöpande arbeta med att
              främja utvecklingen och användningen av it i skolan. Myndigheten
              genomför därför bland annat fortbildningar i praktisk it-kompetens,
              och över 155 000 pedagoger och skolledare har tagit del av den
              fortbildningen.
            </seg>
            <seg n="125f17ef">
              Jag kan dock sammanfattningsvis konstatera att det är huvudmännen
              som ansvarar för att läroplanens ambitioner uppfylls.
            </seg>
          </u>
          <note type="speaker" n="d7c3316c">
            Anf. 2 CECILIA DALMAN EEK (S):
          </note>
          <u who="Q16594543" xml:id="i-d55b97b0bc8770a4-0" n="d196edbd">
            <seg n="d17a2f2b">
              Herr talman! Jag vill börja med att tacka utbildningsministern
              för svaret.
            </seg>
            <seg n="7883ce49">
              I stort sett nöjer sig utbildningsministern med att konstatera
              att det är huvudmännens ansvar att ge eleverna tillgång till digitala
              verktyg och lärresurser. Om så kallade öppna lärresurser säger
              ministern att det är lärarens ansvar om sådana ska användas. Men
              många kommuner och friskolor behöver stöd för att kunna både utveckla
              it i skolan och faktiskt också välja öppna lärresurser. För detta
              behöver det finnas digitala verktyg, kunskaper hos lärarna och
              ett nationellt arbete för att göra lärresurserna tillgängliga.
              Därför behövs till att börja med en nationell it-strategi för
              skolan, vilket Socialdemokraterna har föreslagit.
            </seg>
            <seg n="5a1bbbf8">
              Att bara peka på skolans huvudmän är inte enbart att respektera
              deras ansvar. Snarare är det att lämna eleverna, lärarna och huvudmännen
              i sticket. Här behövs det ett gemensamt lärande över huvudmannagränserna
              som skulle vara bra för hela den svenska skolan, oavsett om huvudmannen
              är en kommun eller en friskola. Det behövs ett nationellt arbete
              till stöd för en delandets och samarbetets kultur som är en förutsättning
              för att öppna lärresurser ska kunna slå igenom på bred front i
              Sverige. Det skulle bidra till att öka likvärdigheten, och det
              skulle stärka den gemensamma kunskapsutvecklingen i skolan.
            </seg>
            <seg n="c0fbe201">
              Men regeringen låter kommuner och friskolor själva uppfinna hjulet
              på nytt. Det är ungefär så allvarligt det är. Digitala verktyg
              är så mycket mer än en sökfunktion och en avancerad skrivmaskin.
              Med öppna lärresurser kan lärare och lärarlag skapa sina egna
              läromedel, eller förändra andras, och dessutom göra eleverna till
              medaktörer. Exempel på det finns på många ställen i landet, till
              exempel Årstaskolans arbete med att skriva och läsa berättelser,
              där jag kan rekommendera utbildningsministern att låna Viggos
              bok Den magiska dörren på tio sidor som han skrev i årskurs 2
              på en surfplatta. Där finns också många andra av hans lågstadiekompisars
              böcker.
            </seg>
            <seg n="d0cafcf9">
              Nu finns det också forskning som visar att barn lär sig skriva
              tidigare om de får använda digitala verktyg tidigt. Men på Alliansens
              företrädare låter det allt oftare som om den nya tekniken och
              de öppna lärresurserna vore någon sorts fritt valt arbete eller
              överkurs som man kan välja. Det är ungefär lika smart, har det
              slagit mig, som att säga att man inte behöver använda böcker för
              det finns ju vaxtavlor. Man kan inte gå baklänges in i framtiden!
            </seg>
            <seg n="e273ded7">
              Herr talman! Låt mig vara alldeles klar. Jag ifrågasätter inte
              huvudmännens och lärarnas rätt och ansvar att avgöra vilka lärverktyg
              eller lärresurser som ska användas. Jag ifrågasätter regeringens
              vilja att ge lärarna ett verkligt val. Utan ett ordentligt arbete
              för att skapa och tillgängliggöra öppna lärresurser på nationell
              nivå finns helt enkelt inte det valet.
            </seg>
            <seg n="72657fc4">
              I en internationell jämförelse har Sverige goda förutsättningar;
              det är alldeles rätt som utbildningsministern säger. Vi har goda
              förutsättningar att ligga i framkant med digitala verktyg, öppna
              lärresurser och en stärkt medie- och informationskunnighet. Men
              för det krävs att regeringen tar ett nationellt ansvar. Det gör
              våra samarbetsländer inom OECD. Av de 34 länderna är det bara
              3 som inte har eller tänker ta något nationellt ansvar för att
              utveckla förutsättningarna för öppna lärresurser som antogs vid
              Pariskonferensen 2012 i Parisdeklarationen.
            </seg>
            <seg n="2d5d4780">
              Jag tycker att det är pinsamt att Sverige är ett av de länderna.
              Om detta kan man läsa mera till exempel på Skolverkets skolutvecklingsblogg.
            </seg>
            <seg n="ba13679e">
              Socialdemokraterna har förslagit en nationell it-strategi för
              skolan, men regeringen har varit kallsinnig till det förslaget.
              Utbildningsministerns svar till mig anvisar ingen alternativ strategi.
              Därför väntar jag fortfarande på ett svar på frågan om hur regeringen
              tänker arbeta för att stärka utvecklingen av öppna lärresurser
              och därmed också bidra till att sluta de digitala klyftorna.
            </seg>
          </u>
          <note type="speaker" n="bd938dff">
            Anf. 3 Utbildningsminister JAN BJÖRKLUND (FP):
          </note>
          <u who="Q911372" xml:id="i-843dca89be2a2457-1" n="ac60e806">
            <seg n="26dc9df1">
              Herr talman! Det var en intressant studie inom OECD som interpellanten
              hänvisade till. Interpellanten kunde kanske ha nämnt att i just
              den studien kommer Sverige ut främst i Europa när det gäller att
              arbeta med it i skolan. Vi är nummer ett. Det är en liten detalj
              som interpellanten glömde att nämna. Vi är nämligen de som har
              gått längst i att arbeta med it i skolan. Det är en position som
              vi håller, och jag tycker att det är bra. Det gör också å andra
              sidan att det inte är ett jätteproblem. Det finns större problem
              i skolan än detta.
            </seg>
            <seg n="6fd41484">
              OECD har genom en PISA-undersökning om digitala studier också
              funderat och reflekterat över vad länder bör utveckla på det här
              området. Hör och häpna, Cecilia Dalman Eek: Det är inte mängden
              teknisk utrustning i Sverige det är någon brist på, för den finns.
              Det är heller inte så att det i första hand, jämfört med andra
              länder, är någon stor brist på kompetens när det gäller att använda
              denna.
            </seg>
            <seg n="7a3e5e97">
              Det Sverige bör fundera över när det gäller it-verktyg och öppna
              lärresurser är elevernas förmåga till källkritik. Det är det man
              pekar på för svensk del. När elever går in och surfar och läser
              en sak på nätet, kanske i en undervisningsuppgift man har fått,
              är det många som tror att allt som står där är sant. De klarar
              inte av att ifrågasätta det. Det är det som ifrågasätts när det
              gäller Sverige i den senaste stora PISA-undersökningen som OECD
              gjorde.
            </seg>
            <seg n="bf42ec16">
              Hur åstadkommer man mer källkritik? Det går ju inte, hör och
              häpna, att säga att nu ska ni vara källkritiska. Det är inte så
              man åstadkommer det. Källkritik åstadkoms genom att eleverna har
              goda teoretiska kunskaper i olika ämnen och förstår när de läser
              att det här inte kan vara sant. Läser eleven på en hemsida att
              Förintelsen inte har existerat ska han eller hon ha tillräckligt
              goda historiekunskaper för att förstå att det är båg.
            </seg>
            <seg n="7766ec93">
              Det är därför jag tror att det är den allmänna omläggningen av
              svensk utbildningspolitik som till sist är svaret även på detta,
              nämligen högre kunskapskrav, högre krav på allmänbildning, högre
              kunskapsnivåer och mer fokus på ämnesundervisning. Det är det
              som är svaret.
            </seg>
            <seg n="9fcb1c3f">
              Hade det varit så att vi inte hade haft datorer i våra skolor
              hade jag hållit med interpellanten. Då hade detta varit ett jätteproblem,
              men det är inte där problemet ligger. Problemet är att eleverna
              inte klarar av att vara källkritiska i tillräcklig utsträckning
              när de väl är inne på nätet. Det är där problemet ligger.
            </seg>
            <seg n="ec476649">
              Jag besöker skolor väldigt ofta. Just nu pågår det en väldigt
              snabb utveckling med till exempel läsplattor, inte minst på lågstadieskolorna.
              Det beror delvis på att de är billiga, lättillgängliga och väldigt
              användbara. Jag tycker att det är bra. Det är utmärkt. Men det
              har faktiskt skett utan att riksdagen har fattat några beslut.
              Det sker ändå. Det är alldeles utmärkt.
            </seg>
            <seg n="0817f51d">
              Någonstans är det en ologisk kullerbytta som Socialdemokraterna
              gör. Å ena sidan är ni otroligt angelägna om att skolväsendet
              ska vara kommunalt. Jag förstår inte er vurm för detta. Men i
              varje enskild frågeställning som kommer upp tycker ni å andra
              sidan att jag, staten och regeringen ska gå in och detaljstyra
              hur det ska gå till. Det går inte ihop. Om ni tycker att skolan
              ska vara kommunal, varför ska vi i så fall detaljreglera allting?
            </seg>
            <seg n="fcd171cc">
              Jag tror inte på det kommunala huvudmannaskapet, ska jag säga.
              Men om man har den grundideologin, varför ska man gå in och tala
              om hur allting ska gå till? Hela idén med decentraliseringen och
              kommunaliseringen måste väl ändå vara att kommunerna ska få sköta
              detta och att interpellanten och hennes parti har förtroende för
              kommunerna, eller är det inte så?
            </seg>
          </u>
          <note type="speaker" n="ceea5fdb">
            Anf. 4 CECILIA DALMAN EEK (S):
          </note>
          <u who="Q16594543" xml:id="i-d55b97b0bc8770a4-1" n="d196edbd">
            <seg n="aac8b825">
              Herr talman! Utbildningsministern jämför gärna den svenska skolans
              resultat med resultaten i Finland, fast ur ett helt annat perspektiv.
              Då handlar det ofta om hur lärarna och möblerna förhåller sig
              till varandra i klassrummen.
            </seg>
            <seg n="e51238ca">
              Den finska skolan har ju ett bättre resultat i internationella
              jämförelser, bland annat i den studie som utbildningsministern
              hänvisade till. När utbildningsutskottet var på besök i Helsingfors
              fick vi veta att staten nyligen hade avslutat en satsning på digitalisering
              i skolan och att man nu tänkte gå vidare med digital kompetens
              hos lärarna.
            </seg>
            <seg n="503a4f08">
              Trots, utbildningsministern, att skolan i Finland är starkt kommunaliserad
              är Finland ett av de länder inom OECD som arbetar nationellt med
              att skapa förutsättningar för att alla skolor ska kunna använda
              öppna lärresurser. I Finland antas inte ens läroplanerna i sin
              helhet av staten, utan det är ett kommunalt ansvar. I Finland
              har man ansvar nationellt för att anta gemensamma plattformar,
              standarder, upphovsrättsfrågor, läroplaner och inte minst accept
              och förutsättningar för att dela med sig av sina egna resurser
              till andra.
            </seg>
            <seg n="8896ea99">
              Dessutom är det en finsk professor vid Jyväskylä universitet
              som leder Unescos arbete med tillämpningen av Parisdeklarationen,
              som just handlar om det nationella ansvaret. Där finns det en
              handlingskraft och en insikt om vikten av samarbete i skolan på
              ett sätt som den svenska regeringen inte kommit i närheten av.
              Det krävs handlingskraft för att åstadkomma den typ av samarbete
              som behövs här.
            </seg>
            <seg n="c7f84780">
              Annars brukar inte handlingskraften vara ett problem, i alla
              fall inte när det gäller att öka klyftorna i skolan. Då är det
              lätt att tänka på den schvung som regeringen hade när man införde
              skattesubventionerad privatundervisning med läx-RUT för de familjer
              som hade den typen av resurser.
            </seg>
            <seg n="5816ac80">
              Jag skulle vilja se lite mer av den handlingskraften på en nationell
              nivå, att man förstår att det krävs en samordning här för att
              underlätta för kommunerna att ta det ansvar som vi båda två vill
              att de ska kunna göra.
            </seg>
            <seg n="7b87e881">
              Låt mig berätta om Parisdeklarationen. Den antogs vid ett möte
              i Paris 2012, och den handlar om hur staterna ska utveckla, använda
              och sprida öppna lärresurser. Ett exempel på det är att utveckla
              standarder, stimulera användarvänlighet och hitta former för att
              kunna dela resurserna fritt.
            </seg>
            <seg n="7b501214">
              Utbildningsministern säger att det är kommunernas och lärarnas
              ansvar: Hur tänkte ni där? Ska 280 kommuner och ett otal friskolehuvudmän
              utveckla sina egna standarder? Ska de forska om hur de kan användas,
              återanvändas och utvecklas? Det säger sig självt att det inte
              är effektivt.
            </seg>
            <seg n="2d8e9ddc">
              Sverige är ett av tre OECD-länder där regeringen varken gör eller
              planerar att göra något på nationell nivå för att skapa förutsättningar
              för samarbete mellan skolorna när det gäller öppna lärresurser.
              Jag tycker att det är lite svagt att utbildningsministern inte
              har en tydligare framtidsbild än så, att det är lärarens ansvar
              om öppna lärresurser ska användas.
            </seg>
          </u>
          <note type="speaker" n="f8c1a8c8">
            Anf. 5 Utbildningsminister JAN BJÖRKLUND (FP):
          </note>
          <u who="Q911372" xml:id="i-843dca89be2a2457-2" n="ac60e806">
            <seg n="ddadd29e">
              Herr talman! Sverige har en it-strategi för skolan. Den heter
              Läroplan för skolan. Den är fastställd av regeringen. Där framgår
              kunskapsmålen mycket tydligt när det gäller it-användning. Det
              framgår av läroplanen att man ska använda it i undervisningen,
              men att det är läraren som till sist bestämmer när, hur och i
              vilken omfattning, precis som när det gäller böcker. Vi har inget
              särskilt dokument som heter it-strategi. Det ingår i läroplanen,
              och det är så det bör vara, därför att det är läroplanen som är
              det centrala dokumentet i skolan. Det är det som styr. Det är
              det som är lärarnas bibel. Det är läroplanen. Det hjälper inte
              att vi antar ytterligare dokument vid sidan om där det står samma
              sak. Det finns i läroplanen.
            </seg>
            <seg n="743807cb">
              Vi har ingen egen läroboksstrategi. Det har alltid förvånat mig
              att de som kräver it-strategi inte kräver en läroboksstrategi
              också. Är det inte lika viktigt att vi har böcker i skolan? Varför
              ska vi inte ha en bokstrategi? Ska riksdagen anta en matstrategi
              för skolan?
            </seg>
            <seg n="1cf48eba">
              Det finns en läroplan där det framgår att vi har en it-strategi.
              Den finns där. Vi kan naturligtvis kopiera det papperet och sätta
              ny rubrik på det, men det blir ju ingen skillnad. Om det handlar
              om att ni vill ha mer pengar till detta, föreslå det då! Men det
              gör ni inte i er budget. Det blir inte fler datorer för att vi
              kallar det för it-strategi. Det är ju en ekonomisk fråga.
            </seg>
            <seg n="db335b3a">
              I den undersökning som interpellanten refererar till ligger Sverige
              främst i OECD när det gäller it-användning i skolan. Det vi behöver
              förbättra är elevernas förmåga till källkritik, vilket ju inte
              är en fråga om it utan mer en fråga om allmänbildning för eleverna.
              Det är det som det handlar om.
            </seg>
            <seg n="52b7bb84">
              Att nya planeringsdokument för allting skulle förändra världen
              tror jag inte ett dugg på. Vi har en it-strategi. Den heter Läroplan
              för skolan. Vi ligger främst i den industrialiserade världen i
              detta avseende. Hade det varit en stor kris på området tycker
              jag att det hade krävt många fler åtgärder, men det är det inte.
              Vi är bland de främsta.
            </seg>
          </u>
          <note type="speaker" n="a8dd9e1c">
            Anf. 6 CECILIA DALMAN EEK (S):
          </note>
          <u who="Q16594543" xml:id="i-d55b97b0bc8770a4-2" n="d196edbd">
            <seg n="d771254f">
              Herr talman! Jag tycker att det är dystert att utbildningsministern
              inte har bättre koll på vad Parisdeklarationen handlar om. Den
              handlar inte alls om hur skolorna ska skaffa fler datorer. Den
              handlar om det jag sade nyss, att staterna ska ta på sig ett ansvar
              för att utveckla öppna standarder, stimulera användarvänlighet
              och hitta former för att kunna dela resurserna fritt, utan krångel
              med upphovsrätt och med rätt sorts licenser, och för att underlätta
              för skolorna att samarbeta. Det är det som det här handlar om.
            </seg>
            <seg n="46e9ae54">
              Bland annat på grund av detta har vi socialdemokrater föreslagit
              en nationell it-strategi för skolan. Vi ser det som många andra
              ser: I takt med den allt snabbare teknik- och mjukvaruutvecklingen
              vidgas de digitala klyftorna allt snabbare och riskerar att skapa
              ett klassamhälle där skolorna redan från början skiktar barnen
              i dem som har tillgång till de nya öppna resurserna och kan hantera
              dem och de som inte har det.
            </seg>
            <seg n="0d32d7ad">
              Det här handlar inte bara om verktygen, om datorerna, surfplattorna,
              böckerna, vaxplattorna eller vad vi nu talar om. Det handlar om
              att skapa handfasta förutsättningar för den delandets kultur av
              samarbete som lärare, skolor, friskolor och kommuner behöver för
              att kunna tillgodogöra sig den här nya resursen som eleverna behöver
              i framtidens Sverige. Det hoppas jag att utbildningsministern
              ska ta till sig efter den här debatten, göra någonting åt och
              återkomma med besked om hur man ska göra det.
            </seg>
            <seg n="6864a1ef">
              Herr talman! Det här är mitt sista inlägg i debatten, och utbildningsministern
              använder emellanåt sina sista två minuter till att ställa helt
              nya frågor, väl vetandes att jag som interpellant inte har möjlighet
              att svara på dem. Jag skulle i all ödmjukhet vilja föreslå att
              utbildningsministern svarar på frågan varför Sverige inte har
              något nationellt arbete för att skapa förutsättningar för öppna
              lärresurser i enlighet med Parisdeklarationen.
            </seg>
          </u>
          <note type="speaker" n="b906b9aa">
            Anf. 7 Utbildningsminister JAN BJÖRKLUND (FP):
          </note>
          <u who="Q911372" xml:id="i-843dca89be2a2457-3" n="ac60e806">
            <seg n="e06b1996">
              Herr talman! Sverige är främst i OECD på detta. Vi har en it-strategi.
              Den heter Läroplan för skolan. Det jobbas för fullt ute på skolor,
              i kommuner och på skolmyndigheter. Utbildningsradion har dessutom
              just fått ett nytt uppdrag, att hjälpa till med läromedelsförsörjningen
              på it-sidan när det gäller skolväsendet. Det jobbas för fullt
              med detta. Det är därför som Sverige ligger främst.
            </seg>
            <seg n="da3c1313">
              Jag skulle gärna se en mycket starkare statlig styrning av skolan.
              Det är alltid så förvånande och närmast komiskt när Socialdemokraterna
              kräver ännu mer statlig styrning och ännu mer statlig styrning
              utan att för ett ögonblick reflektera över varför man kommunaliserade
              skolan en gång i tiden. Det skapar ju precis detta: Mer samordning,
              mer samordning. Ursäkta! Varför ska man då ha en kommunal skola?
              Dra slutsatsen: Förstatliga skolan! Jag tycker att det vore en
              klok slutsats, för det borde vi göra. Men då får man finna sig
              i att så länge den är kommunal är det kommunerna som har ansvaret
              för detta. Det är innebörden i kommunaliseringen.
            </seg>
            <seg n="92247d94">
              Herr talman! Digitaliseringen av skolan pågår med en väldig fart.
              Sedan flera år tillbaka är det mycket tydligt inskrivet i den
              nya svenska läroplanen att detta är ett uppdrag som skolan har,
              och vi är bland de bästa i världen på det.
            </seg>
          </u>
          <note n="68aa3844">
            Överläggningen var härmed avslutad.
          </note>
          <note n="de98b8b4">
            7 § Svar på interpellation 2012/13:481 om ökat söktryck till
            Malmö högskola
          </note>
          <note type="speaker" n="36036a2f">
            Anf. 8 Utbildningsminister JAN BJÖRKLUND (FP):
          </note>
          <u who="Q911372" xml:id="i-843dca89be2a2457-4" n="ac60e806">
            <seg n="9eac9c0b">
              Herr talman! Marie Granlund har frågat mig om inte högt söktryck
              till högre utbildningar väger tungt när man ska bestämma hur mycket
              man ska satsa på utbildning. Vidare har Marie Granlund frågat
              mig om jag kommer att göra något för att underlätta att fler individer
              kan utbilda sig för att ta jobb som behövs i Malmö.
            </seg>
            <seg n="24ce7552">
              Som ett svar på bland annat ett högt söktryck och en svag konjunkturutveckling
              har anslagen till högskolan i Malmö under de senaste åren legat
              på en nivå som har inneburit fler högskoleplatser än någonsin
              förr, och de kommer även i fortsättningen att ligga på en hög
              nivå. Från 2006, när Socialdemokraterna lämnade ifrån sig regeringsansvaret,
              och till 2012 ökade antalet helårsstudenter vid Malmö högskola
              med drygt 2 300 från en nivå på drygt 10 000 till en nivå som
              närmar sig 13 000 år 2012. Jämfört med situationen vid lågkonjunkturens
              inledning 2009 har Malmö högskola 2013 fått drygt 12 miljoner
              kronor mer i anslag beräknat i fasta priser. Därutöver fick högskolan
              del av en tillfällig satsning på högskoleplatser 20102011, vilket
              då innebar ett tillskott på 32 ½ miljoner kronor per år.
            </seg>
            <seg n="3e02619b">
              Det bör också framhållas att den minskning av antal platser vid
              universitet och högskolor som skett i landet sedan toppåren 2010
              och 2011 till stor del förklaras av indragna anslag för inaktiva
              studenter och av införandet av avgifter för utländska studenter.
              En sådan minskning av resurserna har mycket liten betydelse för
              ungdomsarbetslösheten i Sverige. Minskningen uppgår i Malmö högskolas
              fall till 26 miljoner kronor per år, eller motsvarande 350 högskoleplatser.
              Det bör också betonas att de indragna resurserna återförs till
              högskolorna genom satsningar för att höja kvaliteten i utbildningen.
            </seg>
            <seg n="ed074eca">
              För att kunna fortsätta att möta den svaga konjunkturutvecklingen
              och ett högt söktryck till högskolan vidtas en rad åtgärder på
              initiativ av regeringen. I den senaste budgetproposition föreslås
              och beräknas universitet och högskolor tilldelas nya tillfälliga
              platser under perioden 20132015. I vårändringsbudgeten för 2013
              föreslår och beräknar regeringen också att antalet platser på
              ingenjörs- och sjuksköterskeutbildningar ökas med 1 400 platser
              2013 och 2014.
            </seg>
            <seg n="50c2d4ff">
              Malmö högskola får del av denna satsning, och förslaget innebär
              att anslaget till högskolans grundutbildning ökas med över 4 miljoner
              kronor. De utökade resurserna till ingenjörs- och sjuksköterskeutbildningarna
              har i huvudsak, precis som interpellanten efterfrågar, fördelats
              efter studenternas efterfrågan.
            </seg>
            <seg n="06bc72e0">
              För att möta framtidens utmaningar är det viktigt att såväl Malmö
              högskola som övriga lärosäten planerar verksamheten så att det
              ges långsiktiga förutsättningar för hög kvalitet samtidigt som
              studenternas efterfrågan och arbetsmarknadens behov tillgodoses.
              Min bedömning är att regeringen har givit Malmö högskola goda
              förutsättningar att klara det uppdraget.
            </seg>
          </u>
          <note type="speaker" n="8afabbfa">
            Anf. 9 MARIE GRANLUND (S):
          </note>
          <u who="Q3373324" xml:id="i-478a5873c3b94fa8-0" n="e4f79d77">
            <seg n="a5aa6f92">
              Herr talman! Jag vill tacka utbildningsministern för svaret,
              även om jag inte uppskattade det. Jag hade velat ha ett mer offensivt
              svar.
            </seg>
            <seg n="8fface23">
              Min interpellation handlar om Malmö högskola, som bildades den
              1 juli 1998. I år firar högskolan 15-årsjubileum. Malmö högskola
              har i dag vuxit till Sveriges åttonde största lärosäte. Den har
              varit otroligt viktig för att hjälpa Malmö att utvecklas från
              industristad till en modern stad. Söktrycket är högt, och det
              har ökat med 10 procent. 38 000 människor har sökt till Malmö
              högskola till hösten. Det är en ökning med 4 000 elever.
            </seg>
            <seg n="5dc8700a">
              Varför vill inte utbildningsministern ge dessa framför allt unga
              en möjlighet att studera i stället för att vara arbetslösa? Utbildning
              är viktigt för Sverige som nation. Utbildningsministern hänvisade
              till OECD i den tidigare interpellationsdebatten. Enligt OECD
              ligger Sverige knappt över genomsnittet i fråga om antalet högre
              utbildade. Sverige håller på att bli kunskapens medelmåtta. Högskoleverket
              visar också att Sverige ligger på sista plats bland de nordiska
              länderna för ungas examensfrekvens från högre studier. Island
              har 60 procent, Danmark och Finland har 50 procent, Norge 42 procent
              och Sverige 37 procent samtidigt som det råder en enormt hög ungdomsarbetslöshet
              i Sverige.
            </seg>
            <seg n="e2a5e64a">
              Vi diskuterade i går i EU-nämnden inför Europeiska rådets möte
              de nya initiativen för att mota ungdomsarbetslösheten. Siffror
              visar att snittet i EU-27 är 22,9. I Sverige är snittet 23,6.
              Vi ligger alltså högre än snittet i EU.
            </seg>
            <seg n="91b9b8db">
              Utbildningsministern borde tänka om och säga att regeringen ska
              göra allt för att minska ungdomsarbetslösheten. Det är viktigt
              för Sverige som tillväxtnation. Men man gör precis tvärtom. Först
              drar man ned på den tillfälliga satsningen, och sedan ökar man
              den marginellt. Men det är inte tillräckligt.
            </seg>
            <seg n="9b3bda9c">
              En färsk rapport från Universitetskanslersämbetet visar att antalet
              helårsstudenter minskade betydligt förra året. Sveriges utbildningsvolym
              har sedan 2011 minskat med 11 700 helårsstudenter, det vill säga
              4 procent. Arbetsförmedlingen kom i dag ut med en rapport där
              det framgår att de outbildade inte en nyhet men viktigt att slå
              fast har svårast att få jobb. Malmö högskola vill ha 1 500 ytterligare
              platser för att möta behovet. Det är inte rocket science. Det
              är ungefär samma siffra som 2011.
            </seg>
            <seg n="57723da3">
              Är utbildningsministern beredd att tänka om? Det här gäller självklart
              inte bara Malmö högskola, utan här handlar det om att tillföra
              fler platser i utbildningssystemet. Varför är det inte viktigt
              att unga studerar i stället för att vara arbetslösa?
            </seg>
          </u>
          <note type="speaker" n="14fe0c1a">
            Anf. 10 Utbildningsminister JAN BJÖRKLUND (FP):
          </note>
          <u who="Q911372" xml:id="i-843dca89be2a2457-5" n="ac60e806">
            <seg n="36b2f596">
              Herr talman! Det är viktigt. Det är bra att unga studerar i stället
              för att gå arbetslösa. Precis därför har Sverige under min tid
              som utbildningsminister haft fler studenter än någonsin förut.
              År 2011 var det absoluta toppåret. Då fanns fler studenter än
              någonsin. Sedan har det gått ned något.
            </seg>
            <seg n="acb04e40">
              Även i år finns fler i studenter i Sverige än vad det fanns när
              Marie Granlunds parti styrde senast. Sverige ligger i dag på en
              högre nivå än 2006, även om den 2011 låg ännu något högre. Sverige
              ligger på en mycket hög nivå.
            </seg>
            <seg n="eb29ebbb">
              Enligt OECD-rapporten Education at a Glance , som kom häromdagen,
              går 49 procent av ungdomarna före 25 års ålder in på högskolan.
              Det är en mycket hög siffra, sannolikt den högsta någonsin i Sverige
              i alla fall under överblickbar tid.
            </seg>
            <seg n="fe4cba74">
              Däremot finns en siffra som oftast förvillar debatten, som Marie
              Granlund nämnde, nämligen att Sverige har den lägsta examensfrekvensen
              i Norden. Det beror på att Sverige har ett system där studenterna
              inte behöver ta ut sin examen. Många går färdigt utbildningen
              utan att ta ut sin examen. Därför har Sverige låg examensfrekvens.
              Om vi vill ändra på den får vi väl tvinga alla att ta ut examen.
              Man tar inte ut sin examen i Sverige eftersom examen inte krävs
              på samma sätt som i andra länder för olika yrken. Det intressanta
              är att ungdomarna går färdigt sina utbildningar. 49 procent av
              ungdomarna går före 25 års ålder in på högskolan och läser en
              utbildning där. Det är en mycket hög siffra.
            </seg>
            <seg n="4be4ebaa">
              Det är självklart viktigt att resonera om arbetslöshet och högskola.
              Men den stora gruppen arbetslösa ungdomar, Marie Granlund, består
              inte av dem vi nu talar om, utan det är fråga om de som hoppar
              av gymnasiet eller inte ens går gymnasiet. Det är där arbetslösheten
              är hög. Socialdemokraterna gör ofta det misstaget. De ungdomarna
              ser ni inte.
            </seg>
            <seg n="d6a3ca37">
              Om man ska komma åt ungdomsarbetslösheten är det viktigare att
              införa lärlingssystem, yrkesintroduktion, lägre ingångslöner för
              unga personer och att inte kräva att alla ska bli högskolebehöriga
              på gymnasieskolan. Det är där problemet finns.
            </seg>
            <seg n="9b1a0a1a">
              Forskningsinstitutet IFAU granskar detta med ungdomsarbetsarbetslöshet,
              och forskarna där pekar på att det faktum att Sverige under många
              år har krävt högskolebehörighet för alla gymnasister är ett huvudproblem
              för ungdomsarbetslösheten, inte brist på högskoleplatser. Läs
              forskningsstudierna om detta, Marie Granlund, för då kommer du
              att landa i andra slutsatser om det är ungdomsarbetslösheten du
              vill bekämpa.
            </seg>
            <seg n="7289b255">
              Är jag beredd att tillföra platser? Nja, inte nu. Det finns två
              faktorer som vi nu väger in. Vi har fler platser än någonsin i
              högskolan under dessa år. Hur ska detta med platser utvecklas
              på lite längre sikt? Ja, det finns två variabler som är centrala
              i sammanhanget.
            </seg>
            <seg n="beae02a5">
              Den ena är demografin. Antalet ungdomar går nu ned mycket kraftigt
              till följd av att det föddes färre barn under senare delen av
              90-talet än i början. Det ser vi när gymnasier nu lägger ned.
              Det blir mest omdebatterat när fristående gör det, men även kommunala
              läggs ned. Det sker en omfattande minskning av storleken på ungdomskullarna
              nu, och det gör att vi om något enstaka år kommer att se ett kraftigt
              fallande söktryck till högskolan.
            </seg>
            <seg n="851415c2">
              Den andra är att vi ser framför oss att finanskrisen håller på
              att ebba ut. Skulle det vara så att den inte gör det, att krisen
              fortsätter eller förvärras, är jag beredd att diskutera nya utbyggnader
              av högskolan. Men den prognos vi gör är ändå att vi befinner oss
              i slutfasen av denna finanskris och att konjunkturen är på väg
              att gå uppåt. Då vet vi av erfarenhet att också det kommer att
              minska söktrycket kommande år.
            </seg>
          </u>
          <note type="speaker" n="d6f0b783">
            Anf. 11 MARIE GRANLUND (S):
          </note>
          <u who="Q3373324" xml:id="i-478a5873c3b94fa8-1" n="e4f79d77">
            <seg n="f6ffaa0d">
              Herr talman! Utbildningsministern verkar tycka att det är bra
              om söktrycket minskar. Det är ett väldigt konstigt resonemang.
              Jag tycker tvärtom att det är bra att fler, framför allt unga
              människor, vill söka sig till vidare studier.
            </seg>
            <seg n="eb2fe79a">
              Dessutom säger utbildningsministern att han är beredd att se
              över detta om krisen förvärras. Om krisen förvärras! Sverige har
              enligt Eurostat en ungdomsarbetslöshet på 23,6 procent. EU-snittet,
              där vi räknar in Grekland, Portugal och Spanien, ligger på 22,9.
              Även om vi har varit påverkade av krisen har vi inte varit det
              direkt på samma sätt som många andra länder. Och utbildningsministern
              säger att krisen är över. 23,6 procent arbetslösa ungdomar är
              inte tillräckligt för att utbildningsministern ska vidta åtgärder.
              I stället håller utbildningsministern på med ett siffertricksande.
            </seg>
            <seg n="49ff75d8">
              Det är väl klart att det borde vara fler utbildningsplatser nu
              än 2006 eller jämfört med 1923. Befolkningen ökar, och vi får
              nya ambitioner. Då måste väl också politiken ta sitt ansvar om
              man vill att Sverige ska fortsätta att vara en kunskapsnation,
              i stället för att bli en medelmåtta som vi håller på att bli just
              nu.
            </seg>
            <seg n="3df8a6e5">
              Det är trots allt 4 000 människor som i dag söker men inte kommer
              att få plats på Malmö högskola. Det är människor som gör valet
              att utbilda sig i stället för att gå och lyfta socialbidrag eller
              någonting annat. Det finns mängder av människor som har ett jobb
              redan i dag men som vill skaffa en kompletterande utbildning för
              att kunna ta ett annat jobb. Ett av de stora problemen på arbetsmarknaden
              i dag är ju missmatchningen, att det finns jobb men folk inte
              är utbildade för att kunna ta dem.
            </seg>
            <seg n="68ce9729">
              Vi har i vårt budgetalternativ 35 000 fler utbildningsplatser,
              och det är inte bara på högskolor och universitet utan också inom
              yrkesvux och yrkeshögskola för att möta detta behov. Det är allvar.
              Krisen är inte över. Människor är arbetslösa, kan inte försörja
              sig och har ingenstans att gå på dagarna. Samhället kommer att
              få betala ett högt pris för det framöver.
            </seg>
            <seg n="cd44b1c5">
              Jag skulle vilja fråga: Tycker utbildningsministern att rektorn
              för Lunds universitet och rektorn för Malmö högskola har fel när
              de går ut och säger att de får skära i antalet utbildningsplatser
              och att de ägnar en ganska stor del av sin tid åt MBL-förhandlingar
              om vilka som ska sluta? Har de fel, eller är det ett faktum?
            </seg>
            <seg n="0d4a027b">
              Då vill jag återigen fråga: Är det inte bättre att folk utbildar
              sig än att man passivt hamnar i arbetslöshet?
            </seg>
          </u>
          <note type="speaker" n="a4e911cb">
            Anf. 12 Utbildningsminister JAN BJÖRKLUND (FP):
          </note>
          <u who="Q911372" xml:id="i-843dca89be2a2457-6" n="ac60e806">
            <seg n="2166051d">
              Herr talman! När Marie Granlund säger att 23 procent av ungdomarna
              i Sverige är arbetslösa vet hon naturligtvis att huvuddelen av
              dem pluggar på högskolan. Det är det som skiljer vår statistik
              från Greklands. Vi räknar in dem som pluggar men som söker sommarjobb,
              och då blir det väldigt många. De är arbetssökande, men huvuddelen
              av dem går redan på högskolan. Kom inte slängande med den siffran,
              för det är helt oseriöst i detta sammanhang.
            </seg>
            <seg n="d783077e">
              Det finns ungefär 300 000 platser i den svenska högskolan, och
              det är 450 000 personer eftersom alla inte studerar på heltid.
              Socialdemokraterna föreslår i sin budget 7 000 fler platser. Menar
              Marie Granlund att 4 000 av dem ska hamna på högskolan i Malmö?
              Är det sant? Det finns 36 lärosäten till ska de inte få några
              platser? Ska alla hamna på högskolan i Malmö? Jag har diskuterat
              med socialdemokratiska riksdagsledamöter från varenda landsdel,
              och de hävdar att de 7 000 platserna ska hamna på deras högskolor.
              Det blir nog ett hundratal på högskolan i Malmö.
            </seg>
            <seg n="770a3d19">
              Stå inte och inbilla svenska folket att det med ert budgetförslag
              skulle finnas 4 000 fler platser på högskolan i Malmö! Det är
              en bluff. Men kanske allt i Socialdemokraternas motion ska hamna
              just i Malmö och ingenting någon annanstans. Säg det i så fall!
              Berätta det för de andra ledamöterna i partigruppen som brukar
              säga att platserna ska hamna hos dem.
            </seg>
            <seg n="afc9b6f3">
              30 procent är en siffra som Marie Granlund bör komma ihåg. Det
              är ungefär så många som i varje årskull har slagits ut i den svenska
              gymnasieskolan. De har hoppat av. De går färdigt där och blir
              underkända, och de blir utslagna. Det gäller varje årskull. Vet
              Marie Granlund hur många individer 30 procent av varje årskull
              är? Det är uppåt 40 000 ungdomar varje år på grund av att ni har
              krävt att alla ska bli högskolebehöriga.
            </seg>
            <seg n="304a99ce">
              Detta är huvudorsaken till den svenska ungdomsarbetslösheten.
              Ni struntar i dem som inte vill gå på högskolan. Ni prioriterar
              inte dem över huvud taget. Allt ska handla om högskolan. Allt
              ska handla om högskolebehörighet. Det är det enda. De som inte
              grejar det ser ni inte. Ni talar om jämlikhet, men ni skapar utslagning.
              Det är därför vi lägger om den svenska utbildningspolitiken.
            </seg>
            <seg n="bb08fd22">
              IFAU, det stora forskningsinstitutet i Sverige, har tittat på
              detta. De har ingenting att anmärka på antalet högskoleplatser.
              De talar om bristen på kortare yrkesutbildningar och bristen på
              lärlingsutbildningar. Det är det som de pekar på. Det är där problemen
              finns. Fokusera på det, om det är ungdomsarbetslösheten Marie
              Granlund är intresserad av, i stället för att bara stå och hacka
              på mig!
            </seg>
            <seg n="fa306f91">
              Magdalena Andersson, er ekonomisk-politiska talesperson, var
              nyligen i Österrike på besök, läste jag i tidningen. Hon gjorde
              en stor grej av det. Nu ska Socialdemokraterna studera hur man
              gör i Österrike, för där har man en mycket låg ungdomsarbetslöshet.
              Det är bra, mycket bra. Lär av Österrike! Där har man lärlingsutbildningar
              och korta yrkesutbildningar, och ungdomarna får jobb. Det är låga
              ingångslöner, men de får jobb. De har en mycket lägre ungdomsarbetslöshet.
            </seg>
            <seg n="3b924f74">
              Kom inte dragande med de 23 procenten! Marie Granlund vet att
              huvuddelen av de 23 procenten redan finns på högskolan i Sverige.
            </seg>
          </u>
          <note type="speaker" n="f23b768f">
            Anf. 13 MARIE GRANLUND (S):
          </note>
          <u who="Q3373324" xml:id="i-478a5873c3b94fa8-2" n="e4f79d77">
            <seg n="c40b59fb">
              Herr talman! Jag kan bara konstatera att utbildningsministern
              inte tar sitt ansvar. Sedan 2006 har regeringen varit ansvarig
              för det här. Resultaten i skolan sjunker. Ungdomar söker inte
              till de yrkesinriktade programmen eftersom man vet att det kan
              bli en återvändsgränd om man någon gång vill välja om. Återvändsgrändens
              politik är vad ni har infört. Och ni tvingas nu backa genom att
              ett flertal utbildningar ändras så att de ger högskolebehörighet.
            </seg>
            <seg n="a1e3df92">
              Som jag sade tidigare har vi två delar i vårt budgetförslag.
              Vi har fler platser till yrkesvux. Vi har fler platser till yrkeshögskola.
              Vi har fler platser till olika kompletteringsutbildningar.
            </seg>
            <seg n="d293b2a8">
              Utbildningsministern säger att det stora problemet ligger där.
              Ja, men satsa då! Det säger industrin, och det säger näringslivet.
              Alla vill ju detta, och regeringen gör ingenting.
            </seg>
            <seg n="29d2be4e">
              Högskolan är en väldigt viktig del, och jag tycker att det är
              genant att Sverige börjar sjunka i statistiken i förhållande till
              andra länder och att vi får färre och färre utexaminerade.
            </seg>
            <seg n="808d0207">
              Självklart är det inte så att vi skulle anslå 4 000 platser till
              Malmö högskola. Vad de vill ha är 1 500 platser. Lunds universitet
              vill också ha fler platser. Universitets- och högskoleämbetet
              går dessutom ut med kritik mot regeringen för att det är väldigt
              hackigt och svårt att planera verksamheten.
            </seg>
            <seg n="2a04bec4">
              Men det är inte det viktigaste med denna interpellationsdebatt.
              Det viktigaste är att kunna ge människor möjligheter att studera,
              att komma ur arbetslöshet och att välja nya banor. Regeringen
              har kapitulerat helt.
            </seg>
          </u>
          <note type="speaker" n="32fb9875">
            Anf. 14 Utbildningsminister JAN BJÖRKLUND (FP):
          </note>
          <u who="Q911372" xml:id="i-843dca89be2a2457-7" n="ac60e806">
            <seg n="47e16a22">
              Herr talman! Jag kanske inte nödvändigtvis ska hålla samma typ
              av valtal som Marie Granlund.
            </seg>
            <seg n="f6e2d653">
              Jag konstaterar att antalet högskoleplatser i Sverige varierar
              med två saker, dels med konjunkturen, dels med ungdomskullarnas
              storlek. Så har det varit under tidigare regeringar, och så är
              det under denna regering.
            </seg>
            <seg n="f3b1b836">
              Det är samma sak med statens insatser för vuxenutbildning och
              yrkesvux. Yrkesvux har införts av denna regering. Det fanns inte
              ens under den förra regeringen.
            </seg>
            <seg n="de1498ea">
              Staten satsar mer på vuxenutbildning i dag än vad staten någonsin
              gjorde när Marie Granlunds parti satt i regeringsställning. Man
              satsar väsentligt mer på vuxenutbildning i dag än 2006.
            </seg>
            <seg n="f5054c30">
              Regeringen gör inget, säger Marie Granlund. Det är ju bara ord!
              Det är inte sant. Regeringen gör mer än vad som gjordes när hennes
              parti lämnade regeringsmakten 2006. Det är mer satsningar på vuxenutbildning
              och fler högskoleplatser än 2006. Det är sanningen.
            </seg>
            <seg n="b320e997">
              Yrkesvux har införts. Yrkeshögskola har införts. Det fanns inte
              på er tid. Det fanns ett utredningsförslag om yrkeshögskola som
              Ylva Johansson dumpade. Det är sanningen.
            </seg>
            <seg n="bfcbd36e">
              Herr talman! Högskolan i Malmö fyller en väldigt viktig funktion
              i Malmö kommun och i regionen tillsammans med universitetet i
              Lund, som ju är Sveriges största lärosäte för försörjningen av
              akademiskt utbildade personer och arbetskraft i Skåne. Under den
              tid jag har varit utbildningsminister har man haft fler studenter
              än någonsin tidigare, och så är det även i år.
            </seg>
            <seg n="1604f9a0">
              Det som gör framtiden osäker är att ungdomskullarna går ned väldigt
              kraftigt också i denna del av Sverige, men kom inte och säg att
              vi ingenting gör. Man har mer platser än man hade 2006, när ni
              lämnade regeringsmakten. Vi har byggt ut högskolan i Malmö och
              Lunds universitet, naturligtvis med tanke på att Skånes arbetsmarknad
              behöver utbildade ungdomar.
            </seg>
          </u>
          <note n="68aa3844">
            Överläggningen var härmed avslutad.
          </note>
          <note n="bbb26322">
            8 § Svar på interpellation 2012/13:423 om kärnvapen
          </note>
          <note type="speaker" n="9fd39718">
            Anf. 15 Utrikesminister CARL BILDT (M):
          </note>
          <u who="Q52922" xml:id="i-843dca89be2a2457-8" n="2d082e33">
            <seg n="eb6a54e9">
              Herr talman! Urban Ahlin har frågat om jag och regeringen ämnar
              medverka till kommande internationella initiativ i frågan om de
              oacceptabla konsekvenserna för mänskligheten som kan orsakas av
              kärnvapen.
            </seg>
            <seg n="a8e1155b">
              Låt mig börja med att säga att jag tror att alla och envar är
              väl medvetna om de förödande konsekvenser som varje form av användning
              av kärnvapen, för att inte tala om en fullskalig kärnvapenkonflikt,
              skulle ha. Det är inte där problemet ligger.
            </seg>
            <seg n="599d1b32">
              Utmaningen är förutom det självklara att förhindra vidare spridning
              av dessa vapen att övertyga de olika kärnvapenmakterna om att
              det är förenligt också med deras grundläggande säkerhetspolitiska
              intressen att successivt minska sina arsenaler.
            </seg>
            <seg n="a41057b1">
              Det viktiga målet om en värld utan kärnvapen är sannolikt avlägset,
              men det gör det desto viktigare att vi steg för steg, i land efter
              land, kan röra oss i den riktningen.
            </seg>
            <seg n="50f6dbad">
              För det första arbetar Sverige självklart för att minska dagens
              mycket stora arsenaler av dessa vapen.
            </seg>
            <seg n="c41a735f">
              Såväl USA som Ryssland har avsevärt minskat sina strategiska
              nukleära arsenaler under de senaste decennierna. Vi har välkomnat
              detta, samtidigt som vi konstaterat att det bör finnas utrymme
              för fortsatta ömsesidiga reduktioner. Vi välkomnar därför det
              tillkännagivande som president Obama gjorde i sitt tal i Berlin
              förra veckan, då han uttalade ambitionen att minska USA:s utplacerade
              strategiska kärnvapen med upp till en tredjedel och söka förhandlingar
              med Ryssland. Sådana förhandlingar borde kunna inledas relativt
              snart.
            </seg>
            <seg n="dc16cdc6">
              Förr eller senare måste detta leda till krav på reduktioner av
              även övriga kärnvapenmakters arsenaler, även om dessa ju i dag
              är betydligt mindre.
            </seg>
            <seg n="28f2dd56">
              Detta leder dock till en rad nya och komplicerade frågeställningar.
            </seg>
            <seg n="76b478ef">
              En fråga där vi har vi haft anledning att uttala särskild oro
              gäller så kallade substrategiska eller taktiska kärnvapen, inte
              minst för att dessa är koncentrerade till Europa och finns i vårt
              eget närområde.
            </seg>
            <seg n="6b6356b8">
              Icke minst i Ryssland förefaller det nu att ske en icke obetydlig
              utveckling av nya vapen i denna kategori, vilket vi ser på med
              betydande oro. Också amerikanska planer på avancerade modifieringar
              av de taktiska kärnvapen man fortfarande har kvar i ett antal
              europeiska länder tillhör denna oroande bild.
            </seg>
            <seg n="72efd9a6">
              Jag har framfört vår oro för dessa utvecklingar på hög nivå till
              såväl Ryssland som USA, och jag välkomnar att president Obama
              nu har uttalat avsikt att arbeta för kraftiga reduceringar av
              de amerikanska och ryska taktiska kärnvapnen i Europa. Vi kommer
              att, i samråd med andra länder, överväga ytterligare initiativ
              i denna fråga. En ny våg av modernisering av taktiska kärnvapen
              i Europa är fundamentalt oförenlig med strävan efter successiva
              reduktioner.
            </seg>
            <seg n="776c3067">
              Vårt mål är att dessa vapen inledningsvis dras bort, och att
              dessa vapen successivt helt elimineras.
            </seg>
            <seg n="b0427db4">
              Detta är, av uppenbara skäl, en viktig fråga för Sverige.
            </seg>
            <seg n="ccc08cef">
              För det andra har vi fäst betydande vikt vid att stärka och utveckla
              den existerande regimen av kontroller och överenskommelser på
              detta område.
            </seg>
            <seg n="12945717">
              Vi har tillsammans med Mexiko sedan två år ett uppdrag att verka
              för ett ikraftträdande av det fullständiga provstoppsavtalet CTBT.
              Avtalet förhandlades fram 1996 men har ännu inte trätt i kraft
              då åtta länders ratificeringar fortfarande saknas.
            </seg>
            <seg n="d570139e">
              Under tiden Sverige haft detta uppdrag har bland annat Indonesiens
              parlament godkänt avtalet ett land vars ratificering krävs för
              ikraftträdande.
            </seg>
            <seg n="88de25d1">
              I samarbete såväl med Mexiko som med andra länder arbetar vi
              nu för ytterligare initiativ. Av alldeles särskild betydelse är
              självfallet USA, och det är vår förhoppning att Obama-administrationen
              ska verka för en ratificering under denna mandatperiod.
            </seg>
            <seg n="a5139def">
              En annan viktig aspekt handlar om att förhindra spridning av
              kärnvapen till fler länder. Här är kontakter med Iran och Nordkorea
              centrala.
            </seg>
            <seg n="d3a91edd">
              Ett fullgott samarbete i enlighet med förpliktelser mellan Iran
              och internationella atomenergiorganet IAEA är ett krav från svensk
              sida. Vi tillhör dem som tydligast arbetar för en diplomatisk
              lösning på de frågeställningar som fortfarande är utestående.
            </seg>
            <seg n="61e85da1">
              Huruvida det iranska presidentvalet innebär nya möjligheter i
              detta avseende är ännu för tidigt att bedöma.
            </seg>
            <seg n="0e2baf47">
              Viktigt i detta sammanhang är också att försöka att föra tanken
              på en massförstörelsevapenfri zon i Mellanöstern framåt. Mycket
              av detta arbete kommer att fokuseras på den kommande översynskonferensen
              för icke-spridningsavtalet NPT.
            </seg>
            <seg n="9642b9d7">
              Ett annat ibland underskattat arbete handlar om att minska farorna
              med kärnvapen och om de initiativ som tagits för att öka säkerheten
              kring höganrikat uran och upparbetat plutonium. Även om vi aldrig
              får släppa fokus vad gäller nedrustning av befintliga kärnvapenarsenaler
              ligger kanske de mest överhängande farorna i att kärnvapen eller
              radioaktivt material ska användas av terrorister mot civila mål.
              Här har Sverige som bekant gjort egna åtaganden.
            </seg>
            <seg n="769b2b3a">
              På den negativa sidan måste dock konstateras att den så kallade
              nedrustningskonferensen i Genève har varit blockerad under de
              senaste 15 åren. Det är framför allt för att ett land, Pakistan,
              inte är villigt att ens påbörja förhandlingar om ett förbud mot
              produktion av klyvbart material för vapenändamål.
            </seg>
            <seg n="588b9d99">
              Farorna med användning av kärnvapen är väl kända. I allmänna
              ordalag gäller detta nog också faran med ytterligare spridning
              av dessa vapen.
            </seg>
            <seg n="6d4124e2">
              Men framgång i arbetet för en värld utan kärnvapen ligger i att
              hindra ytterligare spridning och steg för steg minska existerande
              arsenaler.
            </seg>
            <seg n="a235c94c">
              Huvudansvaret för detta ligger alldeles självklart på de existerande
              kärnvapenmakterna, men med kompetens, kunnande och engagemang
              har också Sverige, som jag angett, möjlighet att göra viktiga
              insatser.
            </seg>
          </u>
          <note type="speaker" n="b8060354">
            Anf. 16 URBAN AHLIN (S):
          </note>
          <u who="Q3369220" xml:id="i-b39ca72c2907cae0-0" n="f9ff1d71">
            <seg n="d743abfb">
              Herr talman! Låt mig först tacka utrikesministern för svaret.
              Det var ett mångordigt svar. Jag hade förstås önskat att det hade
              funnits mer av substans i det och kanske också koppling till den
              fråga jag ställde i interpellationen, det vill säga om Sverige
              kommer att ta några initiativ för att peka på de oacceptabla konsekvenserna
              för mänskligheten av ett kärnvapenkrig. Det svarade utrikesministern
              inte på. Där svarade han bara: Det är inte där problemet ligger.
              Sedan övergick utrikesministern från att vara aktör till att vara
              kommentator och tala om vad som händer i världen, vad Obama har
              sagt, vad något annat lands regering har gjort och så vidare.
              Debatten här i kammaren handlar ju om vad utrikesminister Carl
              Bildt vill att Sverige ska göra för kärnvapenansträngningar.
            </seg>
            <seg n="16dd9cae">
              Track record, alltså historien, här är ju inte speciellt positiv
              för Carl Bildt. Det började med att Sverige inte utnyttjade sin
              röst i Nuclear Suppliers Group och godkände att Indien fick nukleär
              kapacitet och kunnande trots att man inte har skrivit under icke-
              spridningsavtalet. Detta riskerar naturligtvis att leda till att
              trovärdigheten i icke-spridningsavtalet inte kan upprätthållas.
              Detta var vad regeringen började med.
            </seg>
            <seg n="d254831c">
              När sedan Norge tog initiativ till att förbjuda klustervapen,
              just med tanke på att dessa vapen har sådana fruktansvärda och
              oacceptabla konsekvenser för människorna, stod Carl Bildt här
              i riksdagen, bland annat i debatter med mig, och förlöjligade
              hela initiativet och sade att det väl inte skulle hända så mycket
              om Timor-Leste skriver under avtalet.
            </seg>
            <seg n="22a9b754">
              Det blev dock betydligt fler länder, långt över 100 länder, som
              till slut skrev under klustervapenkonventionen som Norge drev
              fram. Även om utrikesminister Carl Bildt tog mycket lång tid på
              sig fick vi honom ändå ända dit att han till slut skrev under
              klustervapenkonventionen.
            </seg>
            <seg n="b2331896">
              Nyligen hörde vi att regeringen bestämde sig för att man skulle
              lämna New Agenda Coalition, det samarbete som Sverige startade
              en gång i tiden, 1998, för att driva på nedrustningsarbetet, speciellt
              inför icke-spridningskonferenserna. Det var ett väldigt lyckat
              samarbete. Det bidrog med mycket under de olika NPT-konferenserna
              i början av 2000-talet. Det var många olika förändringar som kom
              därifrån.
            </seg>
            <seg n="2d0db3f4">
              Jag presenterade ett tolvpunktsprogram för nedrustning i en utrikespolitisk
              debatt med Carl Bildt, där jag pekade på att samarbetet i NAC
              behövde ny energi och nya tag. Jag uppmanade utrikesministern
              att ta initiativ för att NAC skulle kunna fungera. Jag sade till
              och med att jag tyckte man skulle fundera på att kasta ut Egypten,
              för Egypten hade en annan politik än vad vi krävde i NAC på den
              tiden.
            </seg>
            <seg n="78d4d7db">
              Ingenting hände, och bara för några månader sedan sade regeringen:
              Nej, vi är inte överens med de andra i NAC, så nu lämnar vi det
              initiativet i stället.
            </seg>
            <seg n="66f91b84">
              Jag har inte mycket att säga om det. Ministern tog ju inte vår
              passning från Socialdemokraternas sida, det vill säga att vi skulle
              gör nya försök i NAC. Det är klart att NAC spelade ut sin roll
              ur ett svenskt perspektiv. Det håller jag med om.
            </seg>
            <seg n="7b690b72">
              Men problemet är: Var finns de nya initiativ som regeringen borde
              ta? Det tas ju inga initiativ. Utrikesministern kommenterar vad
              andra gör i nedrustningsarbetet men gör ingenting själv. Det är
              därför den här interpellationen ställs.
            </seg>
            <seg n="88b14f02">
              Vid översynskonferensen senast i Genève, för bara något halvår
              sedan, enades bortåt 80 länder av de 100 närvarande om att skriva
              under ett uttalande där man pekade på att konsekvensen av ett
              kärnvapenkrig är fullständigt oacceptabel för mänskligheten. Sverige
              valde att inte skriva under.
            </seg>
            <seg n="e8aa235e">
              Det är klart att vi då ställer oss frågan: Vad är det för ess
              i skjortärmen som utrikesministern har? Vilka andra initiativ
              tycker Carl Bildt att Sverige ska stödja eller driva? Det var
              ju det som var min interpellation. Vilka initiativ avser utrikesministern
              att ta? Vad vi fick som svar var mångordiga kommentarer om vad
              som sker i världen.
            </seg>
          </u>
          <note type="speaker" n="76c97777">
            Anf. 17 Utrikesminister CARL BILDT (M):
          </note>
          <u who="Q52922" xml:id="i-843dca89be2a2457-9" n="2d082e33">
            <seg n="ebd55be6">
              Herr talman! Det var ett rätt utförligt interpellationssvar som
              redovisade relativt utförligt vår syn på de här frågorna och de
              uppgifter vi står inför. Det tycker jag är bra.
            </seg>
            <seg n="7e442999">
              Sedan tycker Urban Ahlin inte att jag svarade på frågan om huruvida
              jag avser att ta några initiativ för att belysa de inhumanitära
              konsekvenserna av användningen av kärnvapen. Jag försökte vara
              lite diplomatiskt inlindad. Jag tror att Urban Ahlin insåg att
              svaret var nej, av den enkla anledningen, som jag sade, att det
              inte är det som är problemet.
            </seg>
            <seg n="7e6da28a">
              Alla vet att användning av kärnvapen är förfärligt. Det är en
              av anledningarna till att kärnvapenmakterna anskaffar kärnvapen
              de gör det för att kunna hota med dem. I någon utsträckning är
              det så att ju mer vi talar om hur hemska de är, desto mer uppfyller
              det avskräckningsmotivet hos en del av de här staterna. Det är
              inte det som är problemet.
            </seg>
            <seg n="31189712">
              Problemet handlar om att få de existerande länderna att minska
              sina arsenaler. Då är frågan: Vad kan vi göra där? Då kan vi sikta
              in oss på lite olika delar av detta. Vi ser att USA och Ryssland
              har gått ned rätt betydande i antal och fortsätter att gå ned,
              som följd av existerande avtal. Vi försöker få det att gå ned
              motsvarande, ännu mer. Kina är det land som ökar. Några andra
              länder ligger stilla och producerar mer fissilt material.
            </seg>
            <seg n="417dec0f">
              Vi är speciellt oroade vad gäller utplaceringen av taktiska kärnvapen
              i vårt eget närområde. Där lyssnar man kanske lite extra på Sverige
              av den enkla anledningen att vi vet mer och att det berör vårt
              eget närområde. Där har vi samarbetat med länder som Polen och
              Norge, som av lätt insedda skäl har lite motsvarande perspektiv
              på detta. Det kommer vi att fortsätta att göra. Och vi har haft
              högnivåkontakter i denna fråga med företrädare för både Ryssland
              och USA under den allra senaste tiden.
            </seg>
            <seg n="81d1899a">
              Sedan har vi ett speciellt uppdrag när det gäller CTBT som är
              väldigt viktigt. Det för mig till frågan om New Agenda Coalition.
              Urban Ahlins rekommendation var att vi skulle kasta ut Egypten.
              Det är en klatschig formulering, men det fungerar inte riktigt
              så i den diplomatiska världen.
            </seg>
            <seg n="95925af7">
              Men han har alldeles rätt i att anledningen till att New Agenda
              Coalition inte fungerar är att vi och Egypten på denna punkt har
              olika uppfattningar. Det har inneburit att i en för Sverige viktig
              fråga, när det gäller rustningskontroll, har New Agenda Coalition
              skjutit ned sig själv, eller för att använda Urbans lite mer diplomatiska
              uttryck: spelat ut sin roll. Det sade han, efter det att vi skulle
              ha kastat ut Egypten i en tidigare del av hans inlägg. Den frågan
              har därmed självdött.
            </seg>
            <seg n="4c5c4c16">
              Då är frågan: Vad gör vi? Ja, jag kan nämna några delar av detta
              som är viktiga för Sverige. Vi ska försöka göra vad vi kan för
              att medverka till en diplomatisk lösning av existerande problem.
              Det gäller Iran och Nordkorea. Är vår roll stor? Nej. Är vår roll
              obefintlig? Nej. CTBT är vår roll betydande? Ja, den är inte oväsentlig.
              Vi och Mexiko har ett särskilt ansvar, och vi har uppnått ett
              antal framgångar. Det har i sin tur försvårat för eller spelat
              ut New Agenda Coalition.
            </seg>
            <seg n="0ab54625">
              Sedan skulle jag säga att det handlar om dialog med Ryssland
              och dialog med USA om att försöka att få in frågan om taktiska
              och substrategiska kärnvapen i deras dialog. Det är alls inte
              lätt. Det möter betydande motstånd. Det kräver att vi har en trovärdighet
              också i den säkerhetspolitiska argumentationen. Urban Ahlin vet
              likaväl som jag att det inte för speciellt långt att bara gå till
              dem och säga att kärnvapen är farliga. Det kan bli ett pressmeddelande
              men inte mycket mer än så.
            </seg>
          </u>
          <note type="speaker" n="e7cfbd39">
            Anf. 18 URBAN AHLIN (S):
          </note>
          <u who="Q3369220" xml:id="i-b39ca72c2907cae0-1" n="f9ff1d71">
            <seg n="6c815e7b">
              Herr talman! Om världen hade lyssnat på Carl Bildt när det handlade
              om klustervapen eller när det handlade om landminor hade vi inte
              haft några konventioner som hade förbjudit dem. Enligt Carl Bildts
              logik är det så att ju mer man talar om de fruktansvärda konsekvenserna
              av landminor eller klustervapen desto mer skulle en massa länder
              springa åstad och skaffa sig sådana. Man har nämligen vapen för
              att man vill skrämmas. Samma logik tycker han gäller i fråga om
              kärnvapen.
            </seg>
            <seg n="1cbe9ab0">
              Problemet är bara att det är så här världen faktiskt har fått
              fram intressanta nedrustningsinitiativ. Världen har bestämt sig
              för att de här vapnen är inhumana. Det har gällt biologiska vapen.
              Det har gällt kemiska vapen. I närtid har det handlat om landminor
              och bara för några år sedan om klustervapen. Det som sker i den
              internationella nedrustningsdebatten nu är att världen önskar
              att vi ska anta en konvention som förbjuder kärnvapen på grund
              av dess totalt oacceptabla konsekvenser för mänskligheten. Vägen
              dit handlar naturligtvis om att man också poängterar de konsekvenser
              för mänskligheten som det här har.
            </seg>
            <seg n="23f1820f">
              Det var ingen som var ovetande om vad klusterbomber hade för
              effekter på civilbefolkningen. Men trots det var det just arbetet
              med de humanitära konsekvenserna som såg till att det blev en
              konvention om klustervapen. Carl Bildt tyckte dock att man skulle
              fortsätta med klustervapenarbetet i Förenta nationerna, för Timor-Leste
              var liksom i marginalen och helt ointressant i sammanhanget. Det
              var så du sade i alla fall i en tidigare interpellationsdebatt
              som vi hade. Men du blev överkörd av verkligheten. Fler länder
              ställde upp på det här och tyckte att det var bra.
            </seg>
            <seg n="8413684c">
              100 länder samlades i Genève på en nedrustningskonferens. 80
              av dem tyckte att det var väsentligt att poängtera de oacceptabla
              konsekvenserna. Då bestämde sig Sverige för att vara ett av de
              länder som inte skrev under. Det är klart att det sänder konstiga
              signaler. Vad menas med detta egentligen?
            </seg>
            <seg n="950f5eaa">
              Vi socialdemokrater är tydliga med det här. Det är klart att
              det är en långsiktig vision om att få till en konvention som förbjuder
              kärnvapen. Men för att nå dit krävs det nog ett ganska rejält
              utbildningsarbete och en folkrörelsekampanj där människor engageras
              i att konsekvenserna av ett kärnvapenkrig, som faktiskt kan utlösas
              av rena misstag, är helt oacceptabla. Det ska vara ledande i att
              få politiker som Carl Bildt att sätta pennan till konventionen
              och säga: Jag accepterar att vi nu förbjuder kärnvapen.
            </seg>
            <seg n="fb5d5664">
              Men tyvärr har vi inga sådana initiativ från Carl Bildt. Carl
              Bildt agerar bromskloss, precis som han gjorde när det gällde
              klustervapen. Men till slut tror jag att vi även kommer att få
              Carl Bildt att komma den här vägen.
            </seg>
            <seg n="e7ba0294">
              Då återstår naturligtvis en fråga, om det nu är så att Carl Bildt
              har en väldigt smart idé och tycker att alla andra är oseriösa.
              Det var faktiskt så du sade i en intervju: Det är inga seriösa
              länder som har skrivit under det här uttalandet.
            </seg>
            <seg n="c95484cf">
              Det var 80 länder. Jag har inte ens tid, herr talman, att tala
              om allihop här. Men jag kan väl ta upp ett, som du själv nämnde
              som ett bra nedrustningsland och som vi tydligen samarbetar med:
              Norge. De har skrivit under det här avtalet. Frågan till utrikesministern
              är naturligtvis: Är Norge inte seriöst när det gäller nedrustningsarbete?
              De var ju seriösa nyss när det handlade om taktiska kärnvapen.
              Och i en dialog med Ryssland har ju Norge varit väldigt framgångsrikt.
            </seg>
            <seg n="e2e8de2c">
              Du säger att inga seriösa länder skriver under uttalandet. Tillhör
              Norge dem? Dessutom anordnade Norge i mars i år en stor konferens
              just för att poängtera de humanitära konsekvenserna av kärnvapen.
              Varför då? Jo, för att se till att sprida information och kunskap
              över världen om de oacceptabla konsekvenserna? Var det löjeväckande?
              Var det inte seriöst av Norges regering att anordna den här konferensen
              i mars?
            </seg>
            <seg n="e2beed35">
              Var det så att 80 länder var oseriösa, och det var bara Carl
              Bildt som var seriös?
            </seg>
          </u>
          <note type="speaker" n="a87a310a">
            Anf. 19 Utrikesminister CARL BILDT (M):
          </note>
          <u who="Q52922" xml:id="i-843dca89be2a2457-10" n="2d082e33">
            <seg n="cca45f84">
              Herr talman! Nej, så var det väl inte riktigt. Men Urban Ahlin
              vet likaväl som jag att de seriösa samtalen om kärnvapennedrustningar
              förs mellan de länder som har kärnvapen så är det ju. Men i de
              här sammanhangen det var det jag menade finns inga av kärnvapenländerna.
              Då är det lite annorlunda, för att uttrycka saken försiktigt.
            </seg>
            <seg n="f45f5f91">
              Vi kan ta konferensen i Norge. Sverige var där, men där fanns
              ingen officiell företrädare för något av de länder som har kärnvapen.
              Urban Ahlin säger krasst att vi ska föra folklig kampanj. Ja,
              för den folkliga kampanjen i Ryssland, Kina och Pakistan! De var
              inte officiellt företrädda över huvud taget på den här konferensen.
              De skrev inte under. Ja, det var inget avtal och inget att skriva
              under på i Genève över huvud taget, utan det var att instämma
              i ett anförande, inget mer än så, vilket är rätt rutinmässigt
              i det här sammanhanget.
            </seg>
            <seg n="da5f419b">
              Parallellen med klustervapen är i och för sig intressant. Även
              där är det så det är rätt att det är ett rätt omfattande avtal
              som har ingåtts. Men de stora användarna av klustervapen finns
              inte där. Vi har avvecklat det som vi kom att definiera som klustervapen
              i det svenska försvaret. Man kan diskutera om det var så mycket
              av klustervapen, men det har vi i alla fall avvecklat, till betydande
              kostnader. Men de stora användarna och tillverkarna av klustervapen
              står fortfarande utanför detta avtal. Det är därför jag vill att
              förhandlingarna om detta ska fortsätta. Det är först då de blir
              verkningsfulla.
            </seg>
            <seg n="9b56cdd2">
              Det är det jag menar: Kärnvapen kan man reducera i de länder
              som har kärnvapen. Att förbjuda kärnvapen är en formulering som
              låter bra. Jag kan upplysa Urban vet det i och för sig om att
              tillverkning, användning och innehav av kärnvapen är förbjudet
              i Sverige. Men det är inte förbjudet i Ryssland, Kina och Pakistan.
              När vi har fått ned deras arsenaler till sådana nivåer att de
              slutar att vara säkerhetspolitiskt relevanta i de länderna, då
              kan vi börja diskutera de här sakerna.
            </seg>
            <seg n="e6fb15bd">
              Just nu är frågan att övertyga de ledande kärnvapenmakterna,
              USA och Ryssland, om att gå vidare med reduktionen, att framför
              allt inkludera taktiska kärnvapen, som finns i vårt eget närområde,
              att successivt svårt, svårt, svårt få in andra kärnvapenmakter
              i dessa förhandlingar och att förhindra att nya nationer skaffar
              sig kärnvapen. Där har det i Nordkoreas fall skett en utomordentligt
              allvarlig utveckling, och vi står inför en förhandling med Iran
              kanske just nu med vissa lite mer positiva förtecken som är rätt
              avgörande för hur frågan ska utvecklas.
            </seg>
            <seg n="b85ee2a4">
              Det är där den verkliga frontlinjen i arbetet för en kärnvapenfri
              värld ligger. Där kommer den att förbli, och där kommer vi att
              vara aktiva.
            </seg>
          </u>
          <note type="speaker" n="5102baeb">
            Anf. 20 URBAN AHLIN (S):
          </note>
          <u who="Q3369220" xml:id="i-b39ca72c2907cae0-2" n="f9ff1d71">
            <seg n="29b5ef16">
              Herr talman! Ja, det är klart att om vi ska få bort kärnvapen
              måste naturligtvis Ryssland, Kina, Pakistan och USA avveckla sina
              kärnvapen det förstår vem som helst. Frågan är hur man påverkar
              dem bäst, om det är genom att stå här och ondgöra sig och förlöjliga
              andra initiativ som tas i världen och säga: Det är egentligen
              inte detta det handlar om. Det kanske är så att omvärlden, det
              internationella samfundet, behöver sätta press på herrarna från
              de där stormakterna, när de sitter i det rummet och förhandlar
              om kärnvapen, att det är en tydlig signal från omvärlden om att
              vi tycker att det är alldeles för oacceptabla konsekvenser av
              kärnvapen och att de därför ska tas bort.
            </seg>
            <seg n="f6476935">
              Varför skulle det vara farligt för Sverige att delta i en sådan
              signal till de herrar som sitter där inne och förhandlar om kärnvapenarsenalerna?
              Detta är också något som lyfts upp av sådana företrädare som jag
              vet att Carl Bildt brukar umgås med, som Henry Kissinger, denna
              geopolitikens stora herre. Även han säger ju att kärnvapen har
              spelat ut sin roll och att det bästa vore om vi kunde avskaffa
              dem helt och hållet och få en värld fri från dem. Det är kanske
              det bästa sättet att se till att länder som Nordkorea och andra
              inte får tillgång till kärnvapen i framtiden.
            </seg>
            <seg n="fbcc3e1e">
              Detta är en rörelse som växer, från att ha varit lite i den stil
              som Carl Bildt säger, som något slags barnsligt förlöjligande
              av att hoppas på en kärnvapenfri värld. Det är något som växer.
              Fler och fler av dem som har varit med och förhandlat om arsenalerna
              tycker att det är den rätta vägen att gå.
            </seg>
            <seg n="3540ff7e">
              Jag är bara besviken över att Sverige inte är med i den grupp
              som påtalar detta, för att ge en extra push till dem som sitter
              inne i de här rummen och förhandlar om kärnvapenarsenalerna.
            </seg>
            <seg n="f695a3d8">
              Sedan håller jag naturligtvis med Carl Bildt om att de taktiska
              kärnvapnen i Europa måste tas bort. De ska i alla fall inte uppgraderas,
              och vi måste se till att de i stället steg för steg tas bort härifrån.
              Det är också positivt att ryssar och amerikaner kommer överens
              om att minska de strategiska kärnvapnen, även om en tredjedel,
              som Obama pratade om i Berlin, är alldeles för lite.
            </seg>
            <seg n="e8dcc91e">
              Men vad vill Sverige göra? Vad är det vi ska bidra med? Det måste
              naturligtvis vara att trycka på dem som sköter dessa förhandlingar
              om att faktiskt avveckla kärnvapnen.
            </seg>
          </u>
          <note type="speaker" n="e59bfda1">
            Anf. 21 Utrikesminister CARL BILDT (M):
          </note>
          <u who="Q52922" xml:id="i-843dca89be2a2457-11" n="2d082e33">
            <seg n="f997153c">
              Herr talman! Så är det, och Urban Ahlin vet att jag, innan jag
              trädde in i mitt nuvarande ämbete, var medlem i den organisation,
              Global Zero, där bland annat Henry Kissinger ingick, som arbetade
              för detta med exakt den utgångspunkt som jag anger, det vill säga
              den seriösa säkerhetspolitiska dialogen med kärnvapenmakterna
              för att få dem att steg för steg minska sina arsenaler. På den
              punkten var jag, tror jag, mer aktiv i denna verksamhet när jag
              inte satt i regeringsställning än vad Urban Ahlin har varit ingen
              skugga över honom i övrigt.
            </seg>
            <seg n="ac98126e">
              Det handlar, som han säger, om att påverka kärnvapenmakterna
              det är alldeles rätt. Och absolut ingen skugga ska falla över
              Norge, vill jag gärna säga. Vi var med på konferensen i Norge,
              men ingen av kärnvapenmakterna var ju där. Där kan vi sitta och
              övertyga länder som inte har kärnvapen om att inte ha kärnvapen.
              Det är väl bra, på sitt sätt alla går vi i kyrkan då och då men
              det är inte nödvändigtvis detta som leder framåt allra mest. Det
              är den seriösa säkerhetspolitiska dialogen i nedrustningspolitiken,
              inte minst i kärnvapenfrågorna, som är det viktiga.
            </seg>
            <seg n="1a0e600e">
              Låt mig sedan säga något om det aktuella läget. I fråga om det
              amerikanska initiativet om en reduktion med en tredjedel sade
              Urban Ahlin att det var för lite. Det kan vi alla hålla med om
              i allmänna ordalag. Det initiativet har nu avvisats av Ryssland.
              Det bekymrar mig. Ryssland säger att man redan nu ska ta in också
              de andra länderna. Jag kan förstå synpunkten, men jag är oroad
              för att det riskerar att låsa förhandlingarna helt och hållet.
            </seg>
            <seg n="fc28d76a">
              Jag hoppas att vi ska få gehör i både Washington och Moskva för
              att få in frågan om substrategiska, taktiska kärnvapen i förhandlingen.
              Det påverkar den europeiska situationen. Det påverkar Sveriges
              situation. Och det kräver att vi för en seriös säkerhetspolitisk
              dialog med dem om vad som är en seriös säkerhetspolitisk fråga.
            </seg>
            <seg n="22c09070">
              Tack för en bra debatt!
            </seg>
          </u>
          <note n="68aa3844">
            Överläggningen var härmed avslutad.
          </note>
          <note n="54701fc0">
            9 § Svar på interpellation 2012/13:434 om åtgärder mot ROT-fusk
          </note>
          <note type="speaker" n="f68694e8">
            Anf. 22 Finansminister ANDERS BORG (M):
          </note>
          <u who="Q182050" xml:id="i-843dca89be2a2457-12" n="068cd068">
            <seg n="f97c1e76">
              Herr talman! Raimo Pärssinen har frågat mig om hanteringen av
              Skatteverkets rapport om uppföljning och utvärdering av fakturamodellen
              som används för ROT-avdrag. Han har även frågat mig vilka åtgärder
              jag avser att vidta mot ROT-fusk. Frågorna är ställda mot bakgrund
              av uppgifter i medierna om att företag felaktigt kallar materialkostnader
              för arbetskostnader.
            </seg>
            <seg n="a6b1b60e">
              Att kalla materialkostnader för arbetskostnader är fusk. Fusk
              är givetvis oacceptabelt och ska bekämpas. Ett företag som begär
              utbetalning från Skatteverket ska ge verket tillfälle att granska
              underlaget och lämna de uppgifter som behövs för granskningen.
              Detta ger Skatteverket ett verktyg för att säkerställa att utbetalningar
              sker på korrekta grunder.
            </seg>
            <seg n="c6fc6467">
              Om Skatteverket bedömer att en begäran om utbetalning helt eller
              delvis avser annat än arbetskostnader kan verket vägra att betala
              ut pengar i den delen. Ett sådant beslut kan överklagas till domstol.
              Om det vid domstolsprövningen visar sig att problemet inte går
              att lösa med nuvarande utformning av lagstiftningen kan det bli
              nödvändigt med ett tydliggörande.
            </seg>
            <seg n="3b44a260">
              Skatteverkets rapport bereds inom Regeringskansliet. Jag vill
              inte föregripa denna beredning, men jag utesluter inte att det
              kan bli aktuellt att skärpa lagstiftningen. RUT och ROT syftar
              bland annat till att minska svartarbetet. Enligt Skatteverket
              har också svartarbetet minskat påtagligt tack vare dessa reformer.
              Det är därför viktigt att vårda dem.
            </seg>
          </u>
          <note type="speaker" n="0efe4712">
            Anf. 23 RAIMO PÄRSSINEN (S):
          </note>
          <u who="Q3358814" xml:id="i-ddefb57382effadb-0" n="818d59dd" next="i-e5205c5bdd41531c-0">
            <seg n="a6b3470e">
              Herr talman! Tack, Anders Borg, för svaret! Det var väl ett svar
              som nästan var väntat.
            </seg>
            <seg n="d7da92ab">
              Jag har haft ett antal olika debatter med Anders Borg rörande
              olika typer av skatteundandragande och skattefusk. Jag måste säga
              att det just inte händer någonting. Jag får samma svar hela tiden.
            </seg>
            <seg n="619d6031">
              Vi har missbruk av F-skattsedeln, som vi har pratat om, och 3:12-reglerna.
              Allt som händer, skumrasket i offentliga upphandlingar, görs det
              ingenting åt. Arbetskraftsinvandringen har varit aktuell också.
              Den bryr sig inte heller Anders Borg om. Och varför inte ta Laval-lagstiftningen,
              som nu har blivit fälld av ILO:s expertkommitté, att man inte
              kan stoppa de svartarbetare som kommer och jobbar för 15 kronor
              i timmen, att facken inte kan göra något åt det.
            </seg>
            <seg n="f8137d93">
              Jag kan också nämna missbruket av tillfälliga anställningar.
              Där fällde EU-kommissionen Sverige.
            </seg>
            <seg n="3fae1f78">
              Inte heller bemanningsbranschens alla bekymmer, där man rundar
              lagen om anställningsskydd, är intressant för regeringen.
            </seg>
            <seg n="ff523312">
              Det har under ett antal år förts en diskussion om solidariskt
              entreprenadavdrag. Det är Anders Borg inte heller intresserad
              av. Alla dessa diskussioner går ut på att hitta ett sätt att beivra
              skatteundandragande och skattefusk.
            </seg>
            <seg n="495e4204">
              Nu kanske vi kan få en månadsredovisning som skulle vara ett
              effektivt sätt att komma åt dem som fuskar med skatter och avgifter.
              Eller varför kan man inte utöka systemet med personalliggare och
              införa flera oannonserade besök? Det är Anders Borg inte heller
              intresserad av.
            </seg>
            <seg n="4d1c6479">
              Nu har det så kallade HUS-avdraget, eller ROT-avdraget, dykt
              upp i medierna. Man har hittat ett antal olika sätt att fuska
              med detta.
            </seg>
            <seg n="1b3a516d">
              Tidigare har vi haft debatter om den osunda konkurrensen när
              det gäller åkeribranschen. Anders Borg är inte intresserad av
              det heller. Vi har också haft en lång debatt om redovisningscentraler
              för taxibranschen för att det ska rensas upp i detta träsk också.
              Det är Anders Borg inte heller intresserad av.
            </seg>
            <seg n="b3f78a1a">
              Nu skriver Anders Borg i svaret att han inte vill föregå en beredning.
              Men när det gäller andra saker gick det väldigt fort. Att ändra
              den kritiserade så kallade rehabkedjan gick jättefort. Förändringarna
              av a-kassan gick också jättefort.
            </seg>
            <seg n="758a73ae">
              Men alla dessa frågor som handlar om att kunna stoppa det utbredda
              fusk som är väl känt intresserar inte Anders Borg. Nu har det
              visat sig att ROT-avdraget innebär att de dyraste anbuden blir
              de billigaste. Det har konstaterats både i radioprogrammet Kaliber
              och i tv-programmet Uppdrag granskning . Det finns också ett antal
              vittnesmål från seriösa företagare i branschen som säger att det
              inte går att konkurrera om man inte fuskar.
            </seg>
            <seg n="82b4ad20">
              Det finns många vittnesmål som handlar om den svarta arbetskraft
              som jobbar för 15 kronor i timmen under detta ROT-täcke. Dessa
              personer behöver inte redovisa någonting, men de finns där och
              jobbar för 15 kronor i timmen och blir fullständigt utnyttjade.
              Det intresserar inte heller Anders Borg. Han bereder frågan som
              han bereder alla andra frågor som handlar om skattefusk och där
              det inte har hänt någonting.
            </seg>
            <seg n="b2dff982">
              Men Skatteverket har lämnat ett förslag om detta. Det gjorde
              man redan i fjol. Det går att göra saker åt detta. Men Anders
              Borg har visat kalla handen när det gäller dessa förslag. Han
              hävdar nu återigen att Skatteverket får ta fram alla sina verktyg
              och använda dem. Men hur går det ihop när generaldirektören på
              Skatteverket, Ingemar Hansson, själv säger att de med gällande
              lagstiftning inte kan göra någonting. Detta blir då något slags
              moment 22, Anders Borg.
            </seg>
          </u>
          <note n="2c3e0268">
            Anf. 24 GUNNAR ANDRÉN (FP):
          </note>
          <u who="Q3358814" xml:id="i-e5205c5bdd41531c-0" n="818d59dd" prev="i-ddefb57382effadb-0">
            <seg n="45ef2294">
              Herr talman! En viktig politisk trätofråga sedan flera år tillbaka
              är: Vem är bäst på att bekämpa skattefusk, skattefiffel och skattebedrägerier?
              Det finns många segrare i detta.
            </seg>
            <seg n="cb64c6b3">
              Jag ska ta min utgångspunkt i en viss erfarenhet från skatteutskottet.
              Vi i utskottet har i denna fråga inte legat på latsidan. Så sent
              som den 4 juni i år hade vi en ordentlig utfrågning och fick information.
              Där deltog finansminister Anders Borg, statssekreterare Mikael
              Lundholm, kansliråden Peter Österberg och Nils-Fredrik Carlsson
              från Finansdepartementet. Från Skatteverket deltog överdirektör
              Helena Dyrssen, den rättsliga experten Pia Blank Thörnroos och
              enhetschefen Magnus Wallin. Vi fick där en ordentlig genomgång
              i många avseenden, inte minst när det gäller siffror, som jag
              inte ska nämna här, från Helena Dyrssen. Också finansministern
              kom, som väntat, med olika infallsvinklar.
            </seg>
            <seg n="8ef6ddb8">
              Jag tror att det är mycket viktigt att i en sådan här debatt
              ha klart för sig hur mycket pengar det ändå handlar om. Det handlar
              om 9,6 miljarder kronor för 2009, om 13 ½ miljard kronor för 2010,
              om 13,7 miljarder kronor för 2011 och om 14,6 miljarder kronor
              för 2012. Det är svårt att veta, och man kan diskutera om detta
              inte varit något effektivt.
            </seg>
            <seg n="3db776ca">
              I valrörelsen 2010 deltog jag i en massa debatter om ROT-avdragets
              vara eller icke vara. Jag är ändå lite förvånad över den frågeställning
              som den annars så kloke Raimo Pärssinen har tagit upp här och
              där han helt skjuter in sig på den eventuella fuskgraden i det
              hela. Det är naturligtvis helt oacceptabelt med fusk, bedrägerier
              och fiffel. Det måste bekämpas. Men i debatter så sent som 2010
              där jag deltog tillsammans med vice ordföranden Lars Johansson,
              Helena Leander och Jacob Johnson hade denna debatt inte varit
              möjlig. Ni vill ju avskaffa hela ROT-avdraget.
            </seg>
            <seg n="187aa26a">
              Det är klart att vi ska bekämpa fusk, fiffel, båg och bedrägerier.
              Men man måste ändå konstatera att när det gäller att bekämpa skattefusk
              och skattefiffel har nästan ingen åtgärd varit så effektiv, i
              alla fall enligt mitt sätt att se, som just införandet av ROT-avdraget.
              Tidigare förekom ett utbrett skattefiffel.
            </seg>
            <seg n="116ac909">
              Den redovisning som lämnades till skatteutskottet, och som även
              generaldirektör Ingemar Hansson stod bakom, visar att acceptansen
              av skattefiffel har minskat. Det tycker jag är mycket bra.
            </seg>
            <seg n="799bba9a">
              Sedan ska vi, som Raimo Pärssinen säger, se till att detta minskar.
              Jag är övertygad om att Finansdepartementet så småningom kommer
              att komma med förslag om vad man ytterligare kan göra för att
              minska möjligheterna till skattefiffel.
            </seg>
            <seg n="3466baf6">
              Men ibland måste man säga att om det är någonting som har varit
              bra och minskat skattefifflet och skattefusket i detta land så
              är det införandet av ROT-avdraget.
            </seg>
          </u>
          <note type="speaker" n="371cc011">
            Anf. 25 Finansminister ANDERS BORG (M):
          </note>
          <u who="Q182050" xml:id="i-843dca89be2a2457-13" n="068cd068">
            <seg n="4c631894">
              Herr talman! Precis som Gunnar Andrén påpekar har vi haft en
              genomgång av denna frågeställning i skatteutskottet. Där redovisade
              Skatteverket att de genomför fler kontroller inom RUT- och ROT-området
              än inom andra områden. Och slutsatsen är att det inte finns några
              tecken på att det förekommer mer fusk på detta område än på andra
              områden. Skatteverket har också redovisat att de gör bedömningen
              att de kan göra ytterligare insatser inom den nuvarande lagstiftningen
              för att ytterligare bekämpa fusk inom RUT- och ROT-systemet.
            </seg>
            <seg n="04ce9aff">
              Det som jag redovisade för skatteutskottet, då Raimo Pärssinen
              deltog, var att vi för närvarande bereder förslag som vi räknar
              med att skicka ut på remiss under hösten och att lagstiftningen
              ska träda i kraft under det kommande riksdagsåret. Mycket snabbare
              än så går det naturligtvis inte att jobba med denna typ av frågor.
            </seg>
            <seg n="b4327949">
              Det är framför allt två olika typer av frågeställningar som man
              kan överväga här. Man kan eventuellt helt övergå till elektroniska
              system som gör att man får en förbättrad spårbarhet i de ekonomiska
              transaktionerna. Man kan också fundera på om man ska ta in ytterligare
              uppgifter om antalet arbetade timmar. Det är ytterligare ett uppgiftslämnande,
              och det brukar många normalt sett vara skeptiska till. Men i detta
              sammanhang kan det vara ett rimligt sätt att skapa ett verktyg
              för Skatteverket för att se om antalet arbetade timmar och fakturabelopp
              står i proportion till varandra. Därigenom har man ytterligare
              en möjlighet att på ett begåvat sätt från Skatteverket koncentrera
              kontrollresurserna till de områden där man kan vara bekymrad över
              att det finns svårigheter.
            </seg>
            <seg n="1b3df829">
              Jag delar naturligtvis Gunnar Andréns uppfattning, som också
              Skatteverket har redovisat, om att RUT och ROT har varit centrala
              delar i att öka legitimiteten för skattesystemet. Vi har i mätningar
              av attityder som görs av Skatteverket sett att acceptansen för
              fusk med skatterna har minskat. Vi har också sett att acceptansen
              för att arbeta svart har minskat. Det är färre som i dag är beredda
              att arbeta svart på goda grunder eftersom man naturligtvis får
              lägre pension, sämre social trygghet och ökade risker i arbetslivet
              när man arbetar svart.
            </seg>
            <seg n="96555808">
              Det är inte heller så att regeringen har varit långsam i arbetet
              med skattefusk. Jag läser närmast dagligen i tidningarna att regeringen
              har skyndat och rusat fram med förslag på 3:12-området och i fråga
              om ränteavdrag, handelsbolag och allt vad det nu är och där det
              framkommer kritik om att regeringen går för fort fram.
            </seg>
            <seg n="e910a6f7">
              Jag tror att man i det löpande arbetet med att stävja skatteplanering,
              skatteupplägg och svartarbete ibland måste agera snabbt. Det uppkommer
              nämligen nya upplägg i princip hela tiden, och då gäller det att
              stävja dem i ett snabbt tempo. Det har vi till exempel kunnat
              se inom både 3:12-systemet och ränteavdragssystemet; det har varit
              väldigt snabba rörelser i systemen. Då gäller det att snabbt ta
              fram en lagstiftning och stävja det.
            </seg>
            <seg n="ce1caad9">
              Det arbetet ska vi naturligtvis fortsätta med. Vi har bland annat
              den stora företagsskatteutredningen, som jag tror kommer att ha
              en viktig roll inte minst för att stävja det uppenbara undandragande
              av skatt som förekommer i företagssektorn. Det gäller inte minst
              den kommunala företagssektorn, vilket ju framkom i en rapport
              från Skatteverket i veckan det visade sig att det förekommer en
              hel del ränteupplägg. Därför är den typen av begränsningar av
              ränteavdrag en central del.
            </seg>
            <seg n="512ace87">
              Det är dock klart att vi ska återkomma till riksdagen med förslag
              inom RUT- och ROT-området. Tanken är att vi helt enkelt ska göra
              det svårare att fuska i systemet.
            </seg>
          </u>
          <note type="speaker" n="31b30907">
            Anf. 26 RAIMO PÄRSSINEN (S):
          </note>
          <u who="Q3358814" xml:id="i-9069598f1517d494-0" n="818d59dd">
            <seg n="57da6dd3">
              Herr talman! Jag har någon gång sagt att Anders Borg är väldigt
              ordrik i sina svar men att det ekar tomt. Jag hoppas att det inte
              gör det den här gången.
            </seg>
            <seg n="a0553e0d">
              Det är väl bra att det kommer förslag. Det är ju ni som har gjort
              förändringarna när det till exempel gäller 3:12-reglerna. Ni har
              sett att det har gått för långt ändra på det då, tack! Ni gjorde
              också förändringar när det gäller F-skatten, och frågan är om
              Anders Borg är beredd att gå in och titta ordentligt även på det
              för att få slut på missbruket av F-skattsedeln. Och hur är det
              med solidariskt entreprenadavdrag är Anders Borg också där villig
              och intresserad av att gå in och göra förändringar i den riktning
              vi vill?
            </seg>
            <seg n="19a567c6">
              Hur blir det med månadsredovisningen? Den har tydligen Anders
              Borg dragit tillbaka, och det hade varit ett synnerligen effektivt
              sätt att komma åt skatterufflarna. Varför inte gå vidare med personalliggare
              och oannonserade besök? Det gäller fler myndigheter, inte bara
              Skatteverket. Låt Arbetsmiljöverket också göra det!
            </seg>
            <seg n="d929a984">
              Skärp kontrollen av det så kallade HUS-avdraget, alltså ROT-avdraget!
              Frågan är om det blir gjort, för i svaret säger Anders Borg att
              det kan bli nödvändigt med ett tydliggörande och att han inte
              utesluter att det kan bli aktuellt att skärpa lagstiftningen.
              I svaret hänvisar Anders Borg till att den ordning med ruffel
              och fusk vi har i dag får gå till domstolsprövning och att det
              efter den domstolsprövningen kan bli aktuellt med lagstiftning.
              Samtidigt säger Skatteverkets ledning med Ingemar Hansson och
              rättsliga experter i spetsen att man saknar de lagliga verktygen
              i dag.
            </seg>
            <seg n="bf4c3a93">
              Det är ganska uppenbart och tydligt att förändringen måste komma
              härifrån riksdagen, så att vi kan styra upp det här. Jag önskar
              alltså inte bara tomma ord och ordrika tal, Anders Borg, utan
              även lite handling i det hela. Det är samma sak som det har varit
              med taxibranschen jag har i så många år försökt att trycka på
              Anders Borg när det gäller detta, och han har vägrat ända tills
              en majoritet i riksdagen sade: Var så god, ta fram ett förslag
              om att införa redovisningscentraler i taxibranschen!
            </seg>
            <seg n="b9849aee">
              Är det så som den gode Gunnar Andrén säger, det vill säga att
              vi nu verkligen har kommit åt fusket när det gäller de hushållsnära
              tjänsterna genom att införa ROT och RUT ja, då är det väl bra.
              Är Gunnar Andrén helt nöjd med den situation som är i dag?
            </seg>
            <seg n="d21b6af6">
              Vi vill naturligtvis gå vidare och se till att man gör det här,
              men det finns motstridiga uppfattningar i det hela. En står finansminister
              Anders Borg för, och Skatteverkets generaldirektör står för den
              andra. Borg skriver i svaret att han eventuellt kan tänka sig
              att göra en förändring men att det ska ske först efter domstolsprövning
              när det är omvittnat att det sker ett omfattande fusk.
            </seg>
            <seg n="7fe7c508">
              Sedan finns det en annan intressant fråga. Det här handlar väldigt
              mycket om att det är mycket arbetskraft som blir utnyttjad i olika
              situationer. Frågan är om Anders Borg är beredd att gå in och
              göra en ordentlig översyn av på vilket sätt man kan hindra till
              exempel missbruket när det gäller tvånget att ha F-skattsedel
              för att jobba. Det handlar även om när man tar in utländska bemanningsföretag
              och säger att man tecknar kollektivavtal på rimlig nivå men, visar
              det sig, betalar 15 kronor i timmen. Är Anders Borg intresserad
              av det också? Det vore klädsamt om han var det.
            </seg>
            <seg n="ececd18e">
              Jag hoppas nu verkligen på att det kan hända någonting när det
              gäller det här, men jag tvivlar, herr talman. Vi har försökt många
              gånger, men vi har tvivel. Det har hänt för lite. Nu har vi chansen!
              Det här är klappat och klart och hur tydligt som helst, Anders
              Borg.
            </seg>
          </u>
          <note type="speaker" n="0fa7e73e">
            Anf. 27 PETER PERSSON (S):
          </note>
          <u who="Q6043655" xml:id="i-f6d588d83e918c5b-0" n="f7395c96">
            <seg n="162aa35b">
              Herr talman! Jag tycker att det är en mycket angelägen fråga
              Raimo Pärssinen har ställt i sin interpellation till finansministern.
              Många upprördes över den bild medierna gav av att man använder
              sig av ett mycket generöst system, som ROT-bidraget, för att fuska
              med material och arbete och på så sätt snedvrida konkurrensen
              på ett helt orimligt sätt. Ett antal företagare som vill bedriva
              en hederlig verksamhet, som också ger de intäkter till samhället
              som samhället rimligen och rätteligen ska ha, var djupt upprörda.
            </seg>
            <seg n="65bc5001">
              Jag konstaterar att finansministern även i den här frågan när
              det rör fusk på skatteområdet är undanglidande, fördröjande, utredande
              och reflekterande.
            </seg>
            <seg n="78400049">
              År 2009 skrev Sveriges Möbeltransportörers Förbund till finansministern
              och uppmärksammade honom på det utbredda fusket med RUT-avdrag
              i kombinationen av städning och flytt. Flyttjänster görs alltså
              om till städning, vilket berättigar till skatteavdrag. Det är
              en precis parallell till det Raimo Pärssinen tar upp. År 2012,
              alltså förra året, var jag i kontakt med förbundet och ställde
              en fråga om detta till Anders Borg. Det bereddes inom Regeringskansliet.
            </seg>
            <seg n="7890545f">
              Nu har det gått fyra år. De seriöst organiserade Sveriges Möbeltransportörers
              Förbund har inte fått ens ett svar från Finansdepartementet att
              ärendet har inkommit och diarieförts. Fyra år! Människor verkar
              ute i samhället, och deras verksamheter utsätts för illojal konkurrens
              byggd på fusk med skattesystemet.
            </seg>
            <seg n="4d2c94a7">
              Anders Borg visar en helt annan handlingskraft på andra skatteområden
              eller transfereringsområden. Över en natt fick arbetslösa och
              sjuka i vårt land radikalt förändrade levnadsvillkor genom ett
              klubbslag här i riksdagen. Då var det inga utvärderingar och ingen
              lång eftertanke. Åtskilliga av de människorna finns nu på kommunernas
              socialkontor. Jag minns också när ni skulle driva igenom en utvidgning
              av RUT till att omfatta även läxhjälp i hemmet. Det var sju dagars
              remisstid, och sedan pang klubbade en majoritet igenom detta i
              riksdagen.
            </seg>
            <seg n="ac92883c">
              Jag vill även erinra om att det höga tonfallet från den moderatledda
              regeringen mot det som anses vara fusk med bidrag, som jag självfallet
              också är skarpt kritisk mot, beräknas kosta 20 miljarder kronor.
              Det gäller egen aktivitet, alltså medvetet fusk. Samtidigt beräknas
              skattefusket ha en omfattning av minst 133 miljarder. Det är 20
              miljarder, ställt mot 133 miljarder. Det är en gigantisk skillnad,
              och det är det också i handlingskraft mot det ena slår nämligen
              Anders Borg till.
            </seg>
          </u>
          <note type="speaker" n="a9092fd8">
            Anf. 28 Finansminister ANDERS BORG (M):
          </note>
          <u who="Q182050" xml:id="i-843dca89be2a2457-14" n="068cd068">
            <seg n="7971f020">
              Herr talman! Låt mig åter redovisa de besked som vi fick i skatteutskottet
              och som både Peter Persson och Raimo Pärssinen har full kännedom
              om. Skatteverket konstaterar att det görs fler kontroller på det
              här området. Man gör bedömningen att ytterligare insatser kan
              göras. Skatteverket ser inget avvikande mönster inom RUT- och
              ROT-området i förhållande till andra. Regeringen har varit tydlig
              med att den återkommer med förslag. Nu måste man se till att underlagen
              fungerar och att vi till slut får remissvar så att vi så småningom
              kan gå vidare i de här frågorna med en lagrådsremiss under våren.
              Där råder i grund och botten ingen meningsskiljaktighet.
            </seg>
            <seg n="e5ea35fa">
              Det faktum att vi har minskat skattekilarna kraftigt gör att
              skattesystemet i dag har väsentligt större legitimitet och väsentligt
              mindre kostnader i termer av färre jobb och lägre tillväxt. Vi
              har tidigare haft en enorm skillnad mellan vad man måste arbeta
              ihop för att kunna betala en hantverkares eller någon annan typ
              av tjänst och vad den som utför tjänsten till slut får betalt
              för att utföra tjänsten. Det är mycket stora skattekilar till
              följd av höga marginaleffekter, relativt höga kommunalskatter
              och höga arbetsgivaravgifter. Det har gjort att det förmodligen
              funnits stora snedvridningar i svensk ekonomi som har kostat jobb
              och tillväxt. Det finns mycket forskning som tyder på att kostnaden
              per skattekrona för de offentliga utgifterna i samhällsekonomiska
              termer ligger någonstans på 1,50 och 2,50. Vi vet att de kostnaderna
              är stora. Det faktum att vi har minskat skattekilarna har förmodligen
              haft stora positiva effekter på svensk ekonomi.
            </seg>
            <seg n="9f786808">
              Arbetet med att hålla reda på skattefusk och skatteundandragande
              är komplicerat. Att vi till exempel diskuterar 3:12-reglerna är
              en följd av de förändringar som den socialdemokratiska regeringen
              genomförde den 1 januari 2006. Det gjordes med anledning av den
              utredning som bland annat P-O Edin hade gjort. Man valde att utvidga
              möjligheterna för företagare som äger och tar risk i bolag att
              ta ut kapitalavkastning, beskattade pengar från företaget snarare
              än arbetsinkomstbeskattade. Den diskrepansen gör att man får upplägg
              som ställer till det. Det har vi nu städat upp.
            </seg>
            <seg n="a44f0ee3">
              På samma sätt var det när räntesnurrorna började dra i väg. Det
              var när den socialdemokratiska regeringen tog bort och förändrade
              regler för onoterade andelar som räntesnurrorna riktigt tog fart.
              Ofta handlar det om att det görs ändringar. Jag vill inte säga
              annat än Raimo Pärssinen, att både förändringen av 3:12-reglerna
              och förändringen i onoterade andelar förmodligen var rimliga och
              väl avvägda åtgärder när de genomfördes, men ofta blir det så
              att de får bieffekter. Då får man städa för att förhindra nya
              skatteupplägg. Det gör regeringen löpande.
            </seg>
          </u>
          <note type="speaker" n="161833ca">
            Anf. 29 RAIMO PÄRSSINEN (S):
          </note>
          <u who="Q3358814" xml:id="i-9069598f1517d494-1" n="818d59dd">
            <seg n="87c8b932">
              Herr talman! Jag är oroad över de seriösa företagarna i Sverige.
              Statsrådet kan följa upp de rustningar som sker i bostadsrättsföreningar
              när de ska ordna innergårdar och balkonger, byta balkonger och
              så vidare. De seriösa företagarna säger: Det går inte att räkna
              på sådana, vi är utkonkurrerade av oseriösa företag.
            </seg>
            <seg n="ef3bc634">
              Det här är allvarligt. Vi har i tidigare debatter sagt att den
              privata byggmarknaden i Helsingfors är sönderslagen. Det är delvis
              kriminella element som ligger bakom. Men det här har inte varit
              så intressant för Anders Borg. Det är det som bekymrar mig. Varför
              tillåta större och större marknadsstörningar som gör att den som
              verkligen vill göra rätt för sig slås ut? Vi såg exempel på det
              i programmet Uppdrag granskning . Det är det som händer.
            </seg>
            <seg n="9a77735d">
              Det betyder att vi tappar många företagare som har tecknat kollektivavtal,
              som har ordning och reda och som vill göra rätt för sig. De tvingas
              in i fusket. Då räcker det inte med att säga att Skatteverket
              konstaterar att det inte är mer fusk här än på andra områden.
              På Skatteverket säger man att man vill ha förtydliganden av gränsdragningar
              och bättre verktyg. Det kan man få via lagstiftning, och det kan
              Anders Borg lägga fram förslag om.
            </seg>
            <seg n="fc5a018f">
              Ta taxifusket. Det motsvarar 2 miljarder kronor, men Anders Borg
              har inte gjort någonting åt det. Det svar jag har fått av Anders
              Borg är: Ja, men vi har ju sänkt transportmomsen. Det var inte
              kraftfullt svarat, och det stoppar inte heller skattefusket. Gör
              någonting nu, Anders Borg!
            </seg>
          </u>
          <note type="speaker" n="ef7da582">
            Anf. 30 PETER PERSSON (S):
          </note>
          <u who="Q6043655" xml:id="i-f6d588d83e918c5b-1" n="f7395c96">
            <seg n="e4fb165f">
              Herr talman! Jag konstaterar att vi i den här debatten med finansministern,
              som i många andra debatter med honom om området fusk och undanhållande
              av skatt, dess värre får till svar: Vi bereder, vi avvaktar, eventuellt,
              kanske, så småningom.
            </seg>
            <seg n="cf91245f">
              Anders Borg har två verkningsfulla instrument, färdigutredda,
              klara att sätta i gång med. Månadsvisa kontrolluppgifter säger
              bransch efter bransch skulle vara någonting utomordentligt gynnsamt.
              Skattemyndigheten får rätt att gå in, se hur många som finns på
              arbetsplatsen, se om de är med i ett system för en sjyst utbetalning.
              Detta tillsammans med en personal- och närvaroliggare skulle medverka
              till att få bort oerhört mycket fusk. Men det händer ingenting.
              Snabbt kan ni slå till, jag upprepar det, med försämringar mot
              arbetslösa, sjuka och med kontroller när det gäller barn i förskola.
              Men när det undanhålls inkomstmöjligheter på långt över 100 miljarder
              är ni inte beredda att agera.
            </seg>
            <seg n="c0072138">
              Jag frågar dig, Anders Borg, och hoppas få ett svar: Är det inte
              rimligt att de seriösa flyttarna av möbler får svar på det brev
              som de tillställde det departement som du är chef över redan 2009?
              Jag påminner än en gång om att det är fyra år som det legat i
              diariet.
            </seg>
          </u>
          <note type="speaker" n="fccf9c51">
            Anf. 31 Finansminister ANDERS BORG (M):
          </note>
          <u who="Q182050" xml:id="i-843dca89be2a2457-15" n="068cd068">
            <seg n="91ce67c5">
              Herr talman! Låt mig åter redovisa att vi har haft en bra hearing
              i skatteutskottet där alla de frågor som vi har debatterat med
              anledning av den här interpellationen noggrant har gåtts igenom.
              Skatteverket har redovisat de mycket omfattande kontrollmekanismer
              som används på området. Man sätter in stora resurser för att säkra
              att det inte ska förekomma fusk. Låt mig åter påminna om Skatteverkets
              bedömning att detta inte är ett särskilt fuskomfattat område.
            </seg>
            <seg n="00f4edd8">
              Låt mig vara tydlig, Raimo Pärssinen, med att vi har en utmärkt
              myndighetsdialog med Skatteverket. Ingemar Hansson är en utmärkt
              generaldirektör, och vi lyssnar naturligtvis på vad verket gör
              för bedömningar på olika områden och tar in det i vårt lagstiftningsarbete.
              Skatteverket har gjort en granskning på det här området och kommit
              med ett antal idéer som inte är färdiga lagförslag och som behöver
              bearbetas. Nu gör departementet det skyndsamt, och det kommer
              att resultera i att vi i höst lägger fram förslag som innebär
              förändringar av RUT- och ROT-systemet. Det tror jag är klokt.
              RUT- och ROT-systemet är väldigt bra. Det bidrar till att vi får
              mindre skattekilar och fler jobb, gör att människor arbetar på
              sina arbetsplatser och inte ersätter arbete med hemmaarbete.
            </seg>
            <seg n="736d1bb6">
              Det kommer åtgärder på det här området, och det är i grund och
              botten ett väl fungerande system.
            </seg>
          </u>
          <note n="68aa3844">
            Överläggningen var härmed avslutad.
          </note>
          <note n="5eca1206">
            10 § Svar på interpellation 2012/13:449 om regeringssamverkan
            med Sverigedemokraterna
          </note>
          <note type="speaker" n="728d8469">
            Anf. 32 Finansminister ANDERS BORG (M):
          </note>
          <u who="Q182050" xml:id="i-843dca89be2a2457-16" n="068cd068">
            <seg n="5b9986f9">
              Herr talman! Peter Persson har frågat statsministern dels om
              han är beredd att avge samma löfte som Mona Sahlin, dels om han
              avser att genomföra ett femte jobbskatteavdrag med stöd av Sverigedemokraterna
              i ett försök att lösa problemet med massarbetslösheten i Sverige.
            </seg>
            <seg n="8da88f5b">
              Interpellationen har överlämnats till mig.
            </seg>
            <seg n="65a8ad45">
              Jobbskatteavdraget är ett verkningsfullt medel i regeringens
              arbete för att minska utanförskapet och för att varaktigt öka
              sysselsättningen. Regeringen har därför som reformambition att
              föreslå riksdagen en ytterligare förstärkning av jobbskatteavdraget
              när de offentliga finanserna och ekonomin så tillåter. När en
              sådan förstärkning av jobbskatteavdraget kan vara aktuell är något
              som regeringen prövar inom ramen för budgetarbetet. Riksdagen
              får då ta ställning till budgetförslaget på sedvanligt sätt.
            </seg>
          </u>
          <note type="speaker" n="143403b0">
            Anf. 33 PETER PERSSON (S):
          </note>
          <u who="Q6043655" xml:id="i-dda7a93a4c007d07-0" n="f7395c96" next="i-b64d3f65cf4ad91c-0">
            <seg n="af3009ec">
              Herr talman! Jag tackar finansministern för svaret. Som nämndes
              var interpellationen ställd till statsministern. Det var det tredje
              försöket.
            </seg>
            <seg n="a697fd85">
              Första gången handlade den om ifall statsministern hade förtroende
              för Billström, eftersom Billström uttryckte att han knappt hade
              förtroende för sig själv. Den överlämnades till Billström. Jag
              tyckte då att det var tveksamt att ta debatten.
            </seg>
            <seg n="69ae516b">
              Den andra handlade om den misslyckade jobbpolitiken. Den överlämnades
              till arbetsmarknadsminister Engström, och det har jag respekt
              för. Hon är ju en del i det stora misslyckandet.
            </seg>
            <seg n="1024a0d9">
              Nu handlar det om regeringens förhållande till Sverigedemokraterna
              och om man är beredd att göra samma deklaration som Mona Sahlin
              gjorde, att aldrig göra sig beroende av Sverigedemokraterna aldrig
              någonsin. Det handlar nu om det femte jobbskatteavdraget.
            </seg>
            <seg n="57689f96">
              Jag tycker att finansministern i statsministerns frånvaro ger
              ett minst sagt svävande svar eller inget svar alls. Jag tolkar
              det faktiskt som att ni vill bedriva en ekonomisk politik i samverkan
              med Sverigedemokraterna. Niten att driva skattesänkningspolitik
              går utanpå allting annat, för ni vet att den strategin leder till
              två långsiktiga systemskiften. Den minskar inkomsterna till det
              gemensamma. Det sparas och sparas på förskolor, skolor och äldreboenden
              i vårt land i dag. Det är ett skifte från det gemensamma till
              det privata under trycket av 120 miljarder i skattesänkningar.
            </seg>
            <seg n="704ec11d">
              Er politik medverkar också till att löneandelen minskar i svensk
              ekonomi. Ni flyr när ni möter den debatten, men det är vedertaget
              att argumentet är: Ni får ju skattesänkningar. Reallönen säkras
              genom skattesänkningar. Det gör att relationen vinstlön ändras
              i ekonomin.
            </seg>
            <seg n="f0d3c75a">
              Här är det också en långsiktighet eftersom ni vill ha en annan
              arbetsmarknad. Ni vet att skattesänkningspolitik är en del i det
              momentet. Den andra är att kraftigt försvåra tillträde till arbetslöshetsförsäkringen.
              Försämringar i sjukförsäkringen är ytterligare ett instrument.
            </seg>
            <seg n="476d181e">
              Det är alltså två systemskiften som Moderaterna förr öppet talade
              om men som nu döljs i ett moln av retorik som är närmast socialdemokratisk.
              Det faller på plats genom en annan argumentation, nämligen att
              sänkta skatter leder till fler jobb. Men det är ju precis tvärtom,
              Anders Borg.
            </seg>
            <seg n="b0c51db1">
              Regeringens stora misslyckande är att antalet arbetslösa har
              ökat från 260 000 till 440 000. På köpet har vi fått ökade klyftor
              i det svenska samhället, en förändrad relation på arbetsmarknaden
              och nedskärningar i det som står oss närmast, nämligen verksamheter
              för barnen och de gamla. Erkänn att detta var er avsikt, Anders
              Borg!
            </seg>
          </u>
          <note n="6f17fd97">
            Anf. 34 GUNNAR ANDRÉN (FP):
          </note>
          <u who="Q6043655" xml:id="i-b64d3f65cf4ad91c-0" n="f7395c96" prev="i-dda7a93a4c007d07-0">
            <seg n="8e167e57">
              Herr talman! Det är bredd i riksdagens debatter, från söktrycket
              till Malmö högskola via kärnvapnen i världen till ROT-avdragen,
              och nu handlar det om regeringssamverkan med olika partier.
            </seg>
            <seg n="b776899d">
              Herr talman! Senast den här frågan var aktuell i skatteutskottet,
              där jag och en del andra ledamöter här huserar, var på våren 2011.
              Vid det tillfället stod det i vårpropositionen från regeringen
              att man övervägde att införa ett ytterligare jobbskatteavdrag.
              Svaret på detta blev reservationer, ordentliga som de ska vara,
              från Socialdemokraterna och Sverigedemokraterna. Med ett mycket
              kraftfullt språk sade man att det fanns en majoritet mot ett nytt
              jobbskatteavdrag.
            </seg>
            <seg n="7d0f864b">
              Socialdemokraterna, Vänsterpartiet, Miljöpartiet och Sverigedemokraterna
              var ensamma. Eftersom de har fler röster i riksdagen än de fyra
              regeringspartierna föll detta förslag definitivt. Det kom aldrig
              något förslag 2011, och det blev inte heller något nytt jobbskatteavdrag
              2012.
            </seg>
            <seg n="76017d3f">
              Min fråga till herr Persson i Jönköping är: Är Socialdemokraterna
              beredda att tillsammans med Sverigedemokraterna återigen stoppa
              ett nytt jobbskatteavdrag? Det är en verkligt intressant fråga,
              för den kommer ur den frågeställning som herr Persson i Jönköping
              ställer. Är ni beredda att återigen gå samman med Sverigedemokraterna
              för att stoppa ett sådant här förslag? Det kräver faktiskt den
              här interpellationsdebatten ett svar på.
            </seg>
            <seg n="21a70c10">
              Då hade Socialdemokraterna visserligen en annan partiledare,
              herr Juholt, men herr Löfven, som numera är partiledare, har förklarat
              att de första, andra, tredje och fjärde jobbskatteavdragen kommer
              man inte att röra. De omfattar ungefär 8090 miljarder kronor varje
              år.
            </seg>
            <seg n="17d45f4c">
              Man kunde i Dagens Nyheter i dag läsa en stor konjunkturpolitisk
              artikel av det nuvarande socialdemokratiska språkröret i ekonomifrågor,
              Magdalena Andersson. Hon ifrågasätter absolut inte de fyra första
              jobbskatteavdragen och berör inte ens det femte om det nu skulle
              komma något sådant; det vi ingenting om.
            </seg>
            <seg n="83888886">
              En intressant underliggande fråga är om det finns ekonomiskt
              utrymme för och behov av att ytterligare sänka skatten på arbete.
              Jag har aldrig förstått varför Socialdemokraterna alltid motsätter
              sig skattesänkningar på arbete. Det måste finnas en djup ideologisk
              grund till att man vill beskatta arbete så hårt som möjligt över
              huvud taget. Det är obegripligt att ett arbetarparti vill göra
              detta. Skatten på arbete behöver ju sänkas i det här landet.
            </seg>
            <seg n="5f7cf5c4">
              Jag erinrar mig att två socialdemokratiska finansministrar, herr
              Sträng och herr Feldt, också insåg detta att det ibland kan gå
              på tok när skatterna på arbete blir för höga och att man då måste
              sänka dem.
            </seg>
            <seg n="b8347999">
              Jag vill påpeka att interpellationen handlar om regeringssamverkan
              med Sverigedemokraterna. Försök hålla er lite närmare detta ämne.
            </seg>
          </u>
          <note n="70bfe088">
            Anf. 35 TALMANNEN:
          </note>
          <note type="speaker" n="c3bfd37c">
            Anf. 36 RAIMO PÄRSSINEN (S):
          </note>
          <u who="Q3358814" xml:id="i-9069598f1517d494-2" n="818d59dd">
            <seg n="c050eb70">
              Herr talman! Till Gunnar Andrén vill jag bara säga att Sverigedemokraterna
              öppet har deklarerat att de vill göra upp med regeringen om ett
              femte jobbskatteavdrag. Däremot är vi socialdemokrater väldigt
              tveksamma till ett femte jobbskatteavdrag.
            </seg>
            <seg n="cbd8c4f5">
              Jag kommer ihåg när det första jobbskatteavdraget kom. Det var
              väl värt över 40 miljarder kronor, om jag inte missminner mig,
              Anders Borg. Då sade Anders Borg att det leder till fler jobb.
              Sedan försökte man undersöka om det ledde till så många nya jobb.
              Ja, det var ju tveksamt. Men då lät man också Riksdagens revisorer
              se över om det ledde till fler jobb jag satt själv i skatteutskottet
              då och de sade: Om man kör Anders Borgs simuleringsmetod leder
              det till fler jobb, annars vet vi inte svaret.
            </seg>
            <seg n="2df7a206">
              Då är frågan på vilket sätt det här jobbskatteavdraget skulle
              kunna leda till fler jobb. Sverige har en jättehög arbetslöshet.
              Det vet Anders Borg, och det vet vi allihop. Ni har misslyckats
              när det gäller jobbpolitiken. Trots alla skattesänkaråtgärder
              är man beredd att tillsammans med Sverigedemokraterna fortsätta
              samma väg. Trots att vi ser hur kommunerna får allt sämre ekonomi
              och trots att vi ser att skolresultaten blir allt sämre hindrar
              det inte Anders Borg från skattesänkartankar. Där ligger framtiden.
              Det ska vara så låg skatt som möjligt. Helst skulle det också
              vara en platt skatt så att man tillsammans med Sverigedemokraterna
              verkligen kan genomföra en rejäl högerpolitik, när vi ser barn
              i skolan som inte får det som de har rätt till och när vi ser
              arbetslösa som inte har någon a-kassa utan är hänvisade till socialbidrag,
              vilket anstränger kommunernas ekonomi starkt. Det är Anders Borgs
              jobblinje. Denna jobblinje bygger också på ett antal jobbskatteavdrag,
              men det fungerar inte. Recepten har icke fungerat, och nu är man
              beredd att fortsätta och gå vidare.
            </seg>
            <seg n="65b79bf9">
              Kan Anders Borg hänvisa till någon forskning? Det finns forskning
              i USA på ensamstående föräldrar när det gäller jobbskatteavdrag.
              Där kunde man åtminstone se någonting eftersom det fanns en kontrollgrupp,
              men här kan man inte påstå att man gör det. Trots att statsminister
              Reinfeldt säger att det är det absolut effektivaste sättet att
              sätta folk i arbete misslyckas ni.
            </seg>
            <seg n="db20461f">
              Det är en sak att vara nationalekonom, och jag är imponerad av
              att Anders Borg är det ut i fingerspetsarna. Det är en annan sak
              att koppla ihop de nationalekonomiska teorierna med verkligheten,
              och vi har sett det krocka på många håll och kanter där det inte
              fungerar.
            </seg>
            <seg n="5fac6e41">
              Ändå umgås ni med samma tankar fortfarande. Ni fortsätter sänka
              skatten trots att inkomstskillnaderna har ökat och trots att många
              barn inte får det som de har rätt till i skolan och ni gör det
              tillsammans med Sverigedemokraterna.
            </seg>
          </u>
          <note type="speaker" n="f551bc82">
            Anf. 37 Finansminister ANDERS BORG (M):
          </note>
          <u who="Q182050" xml:id="i-843dca89be2a2457-17" n="068cd068">
            <seg n="c4773923">
              Herr talman! Regeringen har tydligt redovisat sin hållning i
              regeringsfrågan. Vi är den minoritetsregering på flera decennier
              som har fått det starkaste väljarstödet, med 49,6 eller 49,7 procent.
              Det ger en stark bas för att bilda en regering som vilar på stabil
              grund och som med den arbetsordning vi har i riksdagen får igenom
              sina förslag och budgetar på ett stabilt och tryggt sätt och som
              kan hantera de problem vi har i samhället.
            </seg>
            <seg n="cbfcc263">
              Vi har sagt att vi gärna söker breda lösningar i Sveriges riksdag.
              Det sker nära nog dagligen i riksdagsutskotten att det samarbetas
              med Miljöpartiet, med Socialdemokraterna och kanske vid något
              tillfälle med Vänsterpartiet. Det är den grundläggande strategi
              för regeringsarbetet som statsministern har redovisat. Regeringen
              samarbetar gärna med Socialdemokraterna och Miljöpartiet och i
              någon utsträckning kanske även med Vänsterpartiet men inte med
              Sverigedemokraterna. Det är så arbetet i riksdagen är strukturerat,
              och det är så det fungerar i det dagliga arbetet.
            </seg>
            <seg n="5509d718">
              När det gäller jobbskatteavdragen kan det vara viktigt att redovisa
              vad vi vet från forskningen. Finanspolitiska rådet har gjort en
              gedigen genomgång av vilka effekter man tror att denna typ av
              förslag har. Rådet drar slutsatsen att det handlar om betydande
              sysselsättningseffekter. OECD, IMF och Riksbanken har dragit samma
              slutsats.
            </seg>
            <seg n="e36378d2">
              I den senaste konjunkturrapporten, som Konjunkturinstitutet redovisade
              för några dagar sedan, kan man läsa att de åtgärder som regeringen
              har vidtagit, framför allt jobbskatteavdrag men också de viktiga,
              nödvändiga och svåra förändringarna som har gjorts i socialförsäkringssystemet,
              har bidragit till att arbetsmarknaden fungerar bättre och att
              vi har fler människor i arbetskraften i dag än tidigare.
            </seg>
            <seg n="c79e32a7">
              Socialdemokraterna har en ambivalent hållning till jobbskatteavdraget.
              När vi började lansera idén med jobbskatteavdrag var Göran Persson
              partiledare, och han var väldigt emot detta i många debatter.
              Nu har han som pensionär, eller åtminstone som PR-konsult, redovisat
              att han inte kan förstå varför Socialdemokraterna skulle motsätta
              sig jobbskatteavdrag eftersom det i grund och botten är en logisk
              åtgärd.
            </seg>
            <seg n="e4c6420e">
              Mona Sahlin motsatte sig jobbskatteavdrag under perioden 20062010
              för att sedan avgå och hålla ett stort tal där hon redovisade
              att det här med jobbskatteavdrag på skatten för vanliga människor
              och att ha lite lägre beskattning på låg- och medelinkomsttagare
              verkade rätt rimligt.
            </seg>
            <seg n="0e045aa4">
              Nu har utvecklingen i Socialdemokraterna gått så långt att Stefan
              Löfven meddelar att han är för de fyra genomförda jobbskatteavdragen
              och också för det jobbskatteavdrag som vi ännu inte genomfört.
              Det är givetvis en utveckling som jag bejakar, nämligen att man
              också som socialdemokratisk partiledare kan redovisa att man tycker
              att jobbskatteavdrag är logiskt.
            </seg>
            <seg n="3f97ef2a">
              Socialdemokraterna försöker dock i sedvanlig ordning hävda att
              svensk ekonomi befinner sig på fallrepet och att det är just i
              Sverige som arbetslösheten unikt har stigit.
            </seg>
            <seg n="62f9d619">
              Så är det inte. Häromdagen fick vi tillväxtsiffror från Eurostat
              där man kan jämföra de olika länderna. Under första kvartalet
              steg tillväxten i Sverige med 1,7 procent. I Finland föll den
              med 2 procent och i Danmark med nära 1 procent. Dessa länder är
              mest jämförbara och påminner mest om Sverige, och här har man
              alltså i detta läge fallande tillväxt.
            </seg>
            <seg n="0934e7ac">
              Tittar vi på arbetskraft, sysselsättning, förändring av arbetslöshet,
              arbetskraftsdeltagande och långtidsarbetslöshet, som är ett brett
              mått av indikatorer på arbetsmarknadens funktionssätt, står Sverige
              starkt. Vi har en av de bäst fungerande arbetsmarknaderna. Reallönerna
              i Sverige har stigit med 10 procent de senaste åren och disponibelinkomsterna
              med 17 procent sedan regeringen tillträdde.
            </seg>
            <seg n="7ed5e4cb">
              Vi har en väl fungerande politik i en extremt svår ekonomisk
              miljö. Jag satt så sent som i natt och förhandlade med mina kolleger
              i Ekofin. Många av de länderna upplever fallande ekonomisk utveckling
              och är i den svåraste krisen sedan depressionen.
            </seg>
            <seg n="92167f76">
              Jag vill gärna upplysa Socialdemokraterna om att det är så det
              förhåller sig eftersom man inom den socialdemokratiska världsbilden
              försöker göra gällande att det är just Sverige som har bekymmer.
              Men det är, med förlov sagt, inte den verklighet som existerar
              utanför denna kammare.
            </seg>
          </u>
          <note type="speaker" n="ed72aba4">
            Anf. 38 PETER PERSSON (S):
          </note>
          <u who="Q6043655" xml:id="i-f6d588d83e918c5b-2" n="f7395c96">
            <seg n="86b9ebd5">
              Herr talman! Anders Borg älskar den statistik som tjänar honom,
              och han retuscherar också i den efter behag. Men den statistik
              som inte tjänar honom vill han inte ha. Förmögenhetsstatistiken
              klippte han genast bort när han blev finansminister 2006. När
              Riksbankens direktion ville återinföra den för att få en bild
              av hushållens lån och skuldsättning sade Moderaterna nej, för
              det skulle kränka den personliga integriteten. Men sjuka och arbetslösa
              kan man gå in och granska i detalj.
            </seg>
            <seg n="5bb834c0">
              Det visar att Anders Borg inte vill ha den fulla debatten om
              effekterna av moderatpolitiken. Den har inte bara gett ökad arbetslöshet
              eftersom skattesänkningspolitiken har misslyckats. Den har inte
              bara gett mindre resurser till det gemensamma, till spåren, dagisen
              och skolorna. Den har också påverkat människor direkt människor,
              inte ekvivalenter, Anders Borg.
            </seg>
            <seg n="0ce92e9c">
              Låt mig berätta om två av dem. Den ene har jobbat hela sitt liv
              på bruket och knappast varit sjuk en dag. Plötsligt försvinner
              jobbet. Arbetsmarknadspolitiken är i princip borttagen. Nu kallas
              denne man som har slitit på bruket sedan lärlingstiden för bidragsberoende.
              Bidrag, bidrag, bidrag fult! Dessutom slår ni sönder den ekonomiska
              förutsättningen för honom.
            </seg>
            <seg n="dc1742cd">
              Eller ta den kvinna som mitt i livet, mellan 40 och 50, drabbas
              av mörkret i och med beskedet att hon fått cancer. Förutom att
              kämpa mot sjukdomens hårda krafter ska hon kämpa för rätten att
              få behålla sin sjukförsäkring. Också henne har ni döpt om till
              bidragstagare. Bidrag, bidrag, bidrag!
            </seg>
            <seg n="c338f5a6">
              Jag säger detta, finansministern, eftersom jag vet att du förr
              eller senare kommer att ta upp detta i debatten, omvänt. När vi
              socialdemokrater säger att vi vill stärka de sociala rättigheterna
              och den sociala rättvisan kommer ni att döpa alla dessa människor
              till bidragstagare.
            </seg>
            <seg n="de4e048f">
              Men den som står för den verkliga bidragspolitiken i svensk politik
              är ni själva. Till bidrag, lönesubventioner och enskilt anställda
              går 18 miljarder. 1 ½ miljard går till dem som anordnar fas 3.
              16 miljarder går till sänkt arbetsgivaravgift för unga. 13,2 miljarder
              går till ROT och 2,2 miljarder i bidrag till RUT. 5,4 miljarder
              går i bidrag till sänkt restaurangmoms. Bidrag, bidrag, bidrag,
              Anders Borg!
            </seg>
            <seg n="2b953ab9">
              Det är lika ineffektivt som jobbskatteavdraget där du och Andrén
              nu vacklar när det gäller om det ska genomföras med Sverigedemokraterna,
              som verkar vara er bundsförvant i den ekonomiska politiken av
              argumentationen att döma.
            </seg>
            <seg n="d251b8c5">
              Ett misslyckande till och ni kommer att kalla alla dem som drabbas
              av era sociala orättvisor för bidragstagare.
            </seg>
          </u>
          <note type="speaker" n="d945d176">
            Anf. 39 RAIMO PÄRSSINEN (S):
          </note>
          <u who="Q3358814" xml:id="i-9069598f1517d494-3" n="818d59dd">
            <seg n="6bd17408">
              Herr talman! Jag kommer att tänka på en mycket duktig metallarbetare
              som heter Kjell Persson och jobbar på Cargotec i Hudiksvall. Det
              företaget läggs ned, och mer än hundra metallarbetare blir arbetslösa
              för att inte tala om alla på Ericsson. Även det ska läggas ned.
              Det är de som kommer att omfattas av den vokabulär som Anders
              Borg använder. De blir bidragstagarna när de oförskyllt blir arbetslösa.
              De får inte del av jobbskatteavdraget; inte heller får pensionärer
              och sjuka det. Det är arbetslinjen, säger regeringen.
            </seg>
            <seg n="cd7b8393">
              Vi kan titta på siffrorna och jämföra oss med vilka som helst,
              så ser vi att vi är bättre än andra, säger Anders Borg. Men jämför
              er i stället med er själva. Hur var det 2006 med arbetslösheten,
              och hur är det nu? Hur har ungdomsarbetslösheten utvecklats? Vad
              har hänt med långtidsarbetslösheten? Sedan kan vi jämföra oss
              med Portugal eller Grekland och säga att titta, vi är mycket bättre.
              Jag tycker att det är dags att finansministern börjar jämföra
              med sig själv och Sverige och se vad som har hänt sedan han tog
              över och började med sin skattesänkarpolitik, en politik som dessutom
              har lett till ökade inkomstklyftor.
            </seg>
            <seg n="948817ad">
              Jag hade en debatt för ett antal år sedan med Anders Borg om
              en kille som heter Kent Öst. Vid 61 års ålder var han tvungen
              att flytta hem till mamma för att han blev utförsäkrad. I samma
              stund fick riksdagens talman en skattesänkning per år med 1 278
              000 kronor. Det är konsekvensen av Anders Borgs ekonomiska politik.
              Ni delar upp landet, och det gör ni tillsammans med Sverigedemokraterna.
            </seg>
          </u>
          <note type="speaker" n="626f06ea">
            Anf. 40 Finansminister ANDERS BORG (M):
          </note>
          <u who="Q182050" xml:id="i-843dca89be2a2457-18" n="068cd068">
            <seg n="f60b31f1">
              Herr talman! Jag rekommenderar Peter Persson och Raimo Pärssinen
              att läsa EU-kommissionens breda genomgång av arbetsmarknaden i
              Europa. Resultatet publicerades för några veckor sedan. Där går
              man igenom praktiskt taget alla de arbetsmarknadsindikatorer som
              finns hur det är med långtidsarbetslösheten, vilka länder som
              ligger högt, vad vi har för grupper som har sämre ställning på
              arbetsmarknaden, hur det fungerar med jämställdheten, hur många
              som finns på arbetsmarknaden och hur långa arbetstider vi har.
            </seg>
            <seg n="450f24f8">
              Allting gicks igenom. Det finns egentligen bara en tydlig slutsats,
              och det är att svensk arbetsmarknad fungerar mycket bättre än
              de flesta andra länders. Vi har mycket högre arbetskraftsdeltagande,
              vi har en sysselsättning som har utvecklats bättre, vi har haft
              en väsentligt bättre reallöneutveckling och vi har en starkare
              utveckling när det gäller till exempel kvinnors deltagande på
              arbetsmarknaden än vad vi hade tidigare. Det har alltså skett
              förbättringar på svensk arbetsmarknad och det i en mycket besvärlig
              miljö. Vi har 200 000 fler i sysselsättning. Det betyder 200 000
              färre i utanförskap.
            </seg>
            <seg n="567bb3c5">
              Sverige är inte ett land i sammanbrott. När OECD rankat levnadsstandarden
              och levnadsförhållandena i bred välfärdsmening, något som socialdemokrater
              ofta säger att vi ska titta på snarare än på bnp, är det Sverige
              som hamnar i topp bland de europeiska länderna. Vi har alltså
              skapat ett bra samhälle som ger trygghet för människor. När Social
              Progressive Institute i USA rangordnar världens länder utifrån
              sociala förhållanden och levnadsförhållanden rankar de Sverige
              högst i sin undersökning.
            </seg>
            <seg n="52e8e2f0">
              Det här är således inte ett misärens och ofärdens land. Det är
              ett land som i relativ mening har att hantera en svår ekonomisk
              utveckling, den värsta sedan depressionen, och som har klarat
              av det på ett bra sätt. Där spelar förstås jobbskatteavdragen
              en viktig roll.
            </seg>
            <seg n="5f7ee6d1">
              När det är lågkonjunktur sjunker ofta människors inkomster. Sysselsättningen
              minskar och därmed konsumtionen, vilket medför att arbetslösheten
              förstärks. Ett sätt att motverka det är att sänka skatten så att
              vanliga människor har mer pengar i plånboken. Vi har under den
              här krisen haft en unik utveckling genom att disponibelinkomsterna
              ökat.
            </seg>
            <seg n="a7599bbc">
              Går vi tillbaka till 90-talskrisen, 80-talskriserna, 70-talskriserna
              och för den delen 30-talets stora depression ser vi att inkomsterna
              sjönk. Normalt sjunker inkomsterna när vi har en ekonomisk nedgång.
              Den här gången har vi fyllt på för hushållen så att de har lite
              mer pengar i fickan. Det betyder att de har möjlighet att öka
              sin konsumtion. Vi kan se att reallönerna i Sverige därmed ökar
              medan de faller i andra länder. På så sätt har hushållens konsumtion
              stått sig bättre.
            </seg>
            <seg n="81d8ce51">
              När lite fler konsumerar och har lite större självförtroende
              och lite mer framtidstro får man lite bättre utveckling på arbetsmarknaden,
              för man behöver inte säga upp lika många människor. Det är därför
              Sverige har klarat sig bättre. Mer komplicerat än så är det inte.
            </seg>
            <seg n="5e4e71b3">
              Det Socialdemokraterna står för och som de inte gärna vill redovisa
              är de egna skattehöjningarna. Låt oss ta metallarbetaren i Hudiksvall
              som exempel. Det han har att vänta och det den typen av företag
              som han jobbar i har att vänta av Socialdemokraterna är till att
              börja med en kraftig höjning av bolagsskatten. Det kommer naturligtvis
              att slå ut jobb dels på kort sikt eftersom det försämrar lönsamheten,
              och då blir det uppsägningar, dels på lång sikt eftersom bolagsskatten
              är en straffbeskattning på kapital. Just metallarbetare är starkt
              beroende av att Sverige har en stor kapitalstock. Att då lägga
              en straffbeskattning på industrin i termer av bolagsskatt är häpnadsväckande.
            </seg>
            <seg n="fee6bb7c">
              Om vi till det lägger de stora bensin- och fordonsskattehöjningar
              som Miljöpartiet och Socialdemokraterna förordar vore det förödande
              för glesbygden. Likaså skulle den stora lastbilsskatt på 1:50
              per kilometer som Socialdemokraterna förordar ha förödande effekter
              i termer av sysselsättningsmöjligheter i glesbygden.
            </seg>
            <seg n="f3eac9fb">
              Om metallarbetarna lyssnar på Socialdemokraterna och inser att
              de tänker skatta sönder svensk industri med sina fordonsskatter
              och bolagsskatter ja, då vet de att jobben försvinner.
            </seg>
          </u>
          <note type="speaker" n="77f2bf35">
            Anf. 41 PETER PERSSON (S):
          </note>
          <u who="Q6043655" xml:id="i-f6d588d83e918c5b-3" n="f7395c96">
            <seg n="e6e651cd">
              Herr talman! Vi har i debatten fått veta att det viktigaste för
              den vikarierande statsministern i dag är att driva fram nya skattesänkningar,
              och det med stöd av Sverigedemokraterna. Det är skattesänkningar
              för vanligt folk, som man säger. Alltså är arbetslösa inte vanligt
              folk. Tyvärr börjar det bli en alltmer vanlig företeelse. Alltså
              är pensionärer inte vanligt folk. Sjuka är inte vanligt folk.
              Vi har en finansminister i en regering som håller på att dela
              upp människor i det här landet. Jag tycker att det är förfärande.
            </seg>
            <seg n="52ceab04">
              Det som framför allt har hänt är att er politik, Anders Borg,
              med de fyra jobbskatteavdragen och andra skattesänkningar på sammanlagt
              120 miljarder har inneburit att om vi räknar utanförskap på ett
              riktigt sätt arbetslösa, arbetssökande studerande, sysselsatta
              i konjunkturprogram, andra utanför såsom latenta arbetssökande,
              förtidspensionärer, långtidssjuka har andelen ökat från 1 040
              000 år 2007 till 1 077 000 år 2012. Andelen i utanförskap har
              ökat, Anders Borg. Dessutom har den grupp ni benämner varande
              i utanförskap fått hårdare levnadsvillkor och sämre ekonomiska
              förutsättningar. Sverige har dansat ned från en tätplats till
              plats 14 i OECD:s jämförelse av klyftorna och av jämlikheten.
              Det sker samtidigt som du har tagit bort statistiken gällande
              förmögenhet.
            </seg>
            <seg n="a5a20f14">
              Jag vill säga till dig, Anders Borg: Ta på dig verklighetsglasögonen.
              Jag ger dig härmed en present från Majblomman, som berättar hur
              fattiga barn har det i Sverige. Jag lägger den i din talarstol
              och hälsar dig välkommen till Majblommans seminarium.
            </seg>
          </u>
          <note type="speaker" n="a5b79155">
            Anf. 42 Finansminister ANDERS BORG (M):
          </note>
          <u who="Q182050" xml:id="i-843dca89be2a2457-19" n="068cd068">
            <seg n="88f6bda4">
              Herr talman! Låt oss titta på hur Socialdemokraterna definierar
              vanligt folk. Vi vet vilka det inte är. Det är inte de som sätter
              sig i bilen på morgonen och åker till jobbet. Dem företräder Socialdemokraterna
              inte längre. Alla de skulle nämligen förlora på Socialdemokraternas
              politik. Alla de har gynnats av de 17-procentiga genomsnittliga
              disponibelinkomster som vi har haft sedan 2006. Inkomsterna i
              Sverige har ökat med 10 procent medan de fallit i Tyskland.
            </seg>
            <seg n="a728201a">
              Det är en skiljelinje i svensk politik. Vi tror att lägre skatter
              är bra för Sverige. Det är en politik som gör att vanliga människor
              får det bättre. Det är därför vi lagt fram den politiken och genomdrivit
              viktiga förändringar några gånger tillsammans med Socialdemokraterna,
              några gånger tillsammans med Miljöpartiet eftersom riksdagsordningen
              ger en regering med ett så starkt mandat som det som den nuvarande
              har möjlighet att genomdriva sin politik. Vi har ordning och reda
              i budgetpolitiken.
            </seg>
            <seg n="fc17744c">
              Mot vår politik för sänkta skatter står Socialdemokraternas.
              Jag redovisade vad det innebär för industrin, framför allt den
              i glesbygd, nämligen att man slår ut jobb med hjälp av bolagsskatt,
              lastbilsskatt och andra energiskatter.
            </seg>
            <seg n="f6ac8d95">
              Ännu värre är det för de unga människor som lever utanför storstadsområdena.
              De ska också bära arbetsgivaravgifter och försämringar för restaurangjobben.
              Ovanpå det ska alla dessa transportskatter läggas.
            </seg>
            <seg n="a837f883">
              Det är detta som är det förödande: att unga människor som vill
              ha arbete ska dömas till utanförskap och tryckas ut från arbetsmarknaden
              av en socialdemokratisk politik som vore förödande för jobben.
              Det är det som är bekymret för Sverige, inte att vi satsar på
              jobb, utveckling och tillväxt och inte att Sverige alltjämt är
              det kanske tryggaste och mest rättvisa samhälle vi har i världssamfundet.
            </seg>
          </u>
          <note n="68aa3844">
            Överläggningen var härmed avslutad.
          </note>
          <note n="d06a2bb1">
            11 § Svar på interpellation 2012/13:457 om åtgärder mot missbruk
            av F-skattsedeln
          </note>
          <note type="speaker" n="587d576e">
            Anf. 43 Finansminister ANDERS BORG (M):
          </note>
          <u who="Q182050" xml:id="i-19b0a1683d671c07-0" n="068cd068" next="i-774cb89139a47b64-0">
            <seg n="b73f89dd">
              Herr talman! Leif Jakobsson har frågat mig om jag tagit lätt
              på riksdagens oro över utvecklingen kring F-skatten, när förslag
              om uppstramning av reglerna kring F-skattsedeln kommer och vilken
              inriktning de kommer att ha.
            </seg>
            <seg n="895fc836">
              Regeringen har uppdragit åt Skatteverket att genomföra en utvärdering
              av effekten av den förändring av näringsbegreppet som riksdagen
              beslutade 2008 för att det skulle bli lättare att få F-skatt.
              Vid utvärderingen ska konsekvenserna för skatteuppbörd och skattefel
              belysas.
            </seg>
            <seg n="7dbdf732">
              De nya reglernas effekter på arbetsmarknaden, arbetstagarens
              ställning och företagandets villkor ska också ingå i utvärderingen.
            </seg>
          </u>
          <note n="a9532565">
            Uppdraget ska redovisas den 15 oktober 2013.
          </note>
          <u who="Q182050" xml:id="i-774cb89139a47b64-0" n="068cd068" prev="i-19b0a1683d671c07-0">
            <seg n="1521e85e">
              Det är naturligtvis inte lämpligt att jag spekulerar över om
              några åtgärder behöver vidtas rörande F-skattereglerna innan utvärderingen
              har genomförts.
            </seg>
          </u>
          <note type="speaker" n="b4dcdb31">
            Anf. 44 LEIF JAKOBSSON (S):
          </note>
          <u who="Q3373340" xml:id="i-633bbf84116e585f-0" n="b368c893">
            <seg n="21613f23">
              Herr talman! Jag tackar för svaret, även om det inte tillförde
              debatten någonting alldeles nytt, om man uttrycker det försiktigt.
            </seg>
            <seg n="5c328bfc">
              Riksdagen beslutade enhälligt för över ett år sedan att uppdra
              åt regeringen att komma tillbaka med en sådan redovisning som
              Anders Borg nämner i svaret. I skatteutskottet fanns egentligen
              en majoritet för ett betydligt starkare och mer aktionsinriktat
              ställningstagande om vilka åtgärder som borde vidtas. Men vi fann
              det så pass viktigt och värdefullt att få ett enigt utskott att
              vi hittade en lösning där samtliga partier ställde sig bakom tillkännagivandet,
              som Anders Borg nu har att förvalta. I den debatten och den diskussionen
              handlade det om en skyndsam utredning. Vi förutsatte att vi skulle
              få en redovisning i budgetpropositionen för 2013, det vill säga
              i höstas, men någon sådan kom inte. I stället kom en signal om
              att tillsättning snart skulle ske. Nu får vi svaret att redovisningen
              inte ens kommer i budgetpropositionen för 2014, utan senare i
              höst.
            </seg>
            <seg n="27354fd7">
              Det är konstigt det där med beredningsprocesser och utredningsprocesser.
              Det är i alla fall en väldigt selektiv regelbok regeringen jobbar
              efter. I vissa fall kan saker och ting gå väldigt fort, i vissa
              fall ska man slira på dem så länge det bara går. När reglerna
              för arbetslöshetsförsäkringen skulle förändras var det minsann
              inga långbänkar, konsekvensutredningar, långa ledtider och långa
              tider för att skriva direktiv och annat, utan då gick det undan.
              I det här fallet har vi en enig riksdag, och det tycker jag förpliktar
              finansministern och regeringen att agera snabbt. Annars undermineras
              hela denna möjlighet.
            </seg>
            <seg n="8bdd3051">
              Vi anser att F-skatten är en bra uppfinning för det den är tänkt
              för. Näringsidkare som vill jobba gentemot flera olika uppdragsgivare
              kan på det sättet enkelt hantera sina mellanhavanden med skattemyndighet
              och annat. Det är alldeles perfekt. Men felanvänd är F-skattsedeln
              riktigt farlig.
            </seg>
            <seg n="088c3129">
              Flera i regeringen uppger att Margaret Thatcher är en idol. Jag
              vet inte om finansministern står där nu, men flera andra gör det.
              Hennes främsta verktyg för att slå sönder den brittiska arbetsmarknaden
              var F-skattsedeln. Det handlade om att tvinga anställda att lämna
              sina jobb för att sedan komma tillbaka och be om att få lov att
              jobba med F-skattsedel.
            </seg>
            <seg n="2b587db2">
              De förändringar ni gjorde i regelverket 20082009 gör att det
              egentligen finns utrymme för en liknande utveckling i Sverige.
              Det som gör att det inte sker är naturligtvis att vi har starka
              fackliga organisationer och att det finns något slags hederskodex
              i de allra flesta branscher som gör att man inte ger sig in på
              att överutnyttja systemet.
            </seg>
            <seg n="dece4485">
              Vi menar att det måste till rejäla åtgärder för att återställa
              F-skattesystemet på ett sådant sätt att det inte längre kan missbrukas
              så som nu sker. Jag kommer att redogöra för våra förslag om hur
              man skulle kunna göra det här i nästa inlägg.
            </seg>
          </u>
          <note type="speaker" n="b54d3731">
            Anf. 45 Finansminister ANDERS BORG (M):
          </note>
          <u who="Q182050" xml:id="i-843dca89be2a2457-20" n="068cd068">
            <seg n="7bd4fb67">
              Herr talman! Den här debatten om F-skattsedlarna är naturligtvis
              viktig, men den blir lätt väldigt ideologisk. Förändringen av
              F-skattsedeln framställs som avgörande och betydande. Jag vill
              påpeka att Lagrådet gjort bedömningen att den lagstiftningsändring
              som genomfördes 2008 i princip innebar att man lagfäste den ordning
              som tidigare hade gällt. Lagrådet övervägde huruvida det ens var
              nödvändigt med en lagstiftningsförändring. Man menade att det
              i praktiken handlade om att fastslå en praxis som gällt både från
              Skatteverkets sida och från domstolarnas sida. Regeringen gjorde
              då bedömningen att det ändå fanns skäl att klargöra hur regelverket
              skulle se ut.
            </seg>
            <seg n="00e9195b">
              När regeringen tillträdde var det 73 000 personer som hade nyregistrerade
              F-skattsedlar. Nu är det 85 000. Det är alltså ungefär samma ökningstakt
              som under de socialdemokratiska åren, då det ökade från 62 000
              år 1999 till 73 000 år 2006. Det har inte skett någon materiell
              eller substantiell förändring av ökningstakten. Vi går mot ett
              samhälle där allt fler verkar som företagare med F-skattsedel.
            </seg>
            <seg n="938522cd">
              Det har inte heller skett något dramatiskt med antalet personer
              som får avslag. Förra året avslog Skatteverket 2 137 ansökningar
              om F-skattsedlar. År 2006 avslogs 1 740 ansökningar om F-skattsedel.
              De vanligaste skälen till att de avslås är alltjämt att det finns
              brister i redovisningen eller att näringsverksamhet inte bedrivs.
              Det har inte skett någon avgörande förändring vad gäller skälen
              till avslag. Skatteverket tillämpar regelverket på ett sätt som
              förefaller vara konsekvent utifrån vad vi har sagt.
            </seg>
            <seg n="104fc90e">
              Sedan finns det ett fenomen på svensk arbetsmarknad som förmodligen
              har varit en trend under en längre tid, nämligen att vi inom vissa
              branscher har en ekonomisk brottslighet. Den ska naturligtvis
              beivras och motverkas. Jag är dock tveksam till i vilken utsträckning
              den tendensen är kopplad till F-skattsedeln. Jag tror att den
              har med bredare samhällsförändringar att göra, inte minst vårt
              medlemskap i EU och den fria rörlighet över gränserna som har
              följt därav.
            </seg>
            <seg n="3a7072a8">
              Nu ska vi dock göra en utvärdering av hur förändringen av begreppet
              näringsverksamhet har påverkat F-skattsedlarna. Om man kan belägga
              att det finns en stark koppling mellan å ena sidan hur F-skattsedlarna
              utfärdas och används och å andra sidan oegentligheter får man
              naturligtvis överväga att göra förändringar.
            </seg>
            <seg n="6e55bc83">
              Vi har inte sett några förändringar i mönstren över åren när
              det gäller antalet personer som söker och beviljas F-skattsedlar,
              utan det har varit en stigande tendens under en lång tid. Det
              är ungefär samma antal som får avslag som tidigare, och skälen
              till att man får det är ungefär desamma. Att det skulle ha skett
              någon avgörande förändring av begreppen F-skattsedel och näringsverksamhet
              ställer jag mig tveksam till. Men när vi har fått Skatteverkets
              redovisning ska vi naturligtvis gå igenom frågeställningen och
              se om detta ska föranleda att man återkommer med ytterligare förändringar
              av lagstiftningen.
            </seg>
          </u>
          <note type="speaker" n="7c232c51">
            Anf. 46 LEIF JAKOBSSON (S):
          </note>
          <u who="Q3373340" xml:id="i-633bbf84116e585f-1" n="b368c893">
            <seg n="367ed30d">
              Herr talman! Det är ganska onödigt, finansministern, att tala
              om den stora delen som är seriöst företagande. Den tycker vi är
              bra. Det var en socialdemokratisk regering som införde rätten
              till F-skatt. Men det omgärdades på ett sådant sätt att den inte
              skulle kunna missbrukas, eftersom vi har de erfarenheterna från
              andra länder.
            </seg>
            <seg n="0f082cb9">
              Man hör finansministern här stå och tala om att det förekommer
              uppgifter om att det är problem i vissa branscher och allt annat.
              Det har gått så långt att branschorganisationerna i vissa branscher,
              bland annat åkeribranschen och byggbranschen, säger att det kommit
              till vägs ände. Nu talar vi inte bara om de fackliga organisationerna
              utan också om arbetsgivarorganisationerna.
            </seg>
            <seg n="79fb4fa1">
              Problemet är att det blir omöjligt att bedriva seriös företagsverksamhet.
              Det är ett hot mot konkurrensneutraliteten och ett hot mot de
              anställda i de branscherna. Efter ett enhälligt beslut i denna
              kammare för över ett år sedan om att skyndsamt göra utredningen
              får vi i dag höra finansministern säga: Vi får se vad Skatteverket
              kommer fram till.
            </seg>
            <seg n="6ca9ad28">
              Ni ska få några konkreta tips om vad man skulle kunna göra omedelbart.
              Först och främst kan ni ta tillbaka den förändring som gjordes
              2009. Det fanns inte skäl att göra den. Det gjordes inte avslag
              på de grunderna som ni påstod vid det tillfället.
            </seg>
            <seg n="91c2c883">
              Inrätta en karenstid efter att någon har fått indragen F-skatt.
              Se till att man inte kan komma tillbaka igen med fuskandet. Se
              till att stoppa bulvanverksamheten med F-skatten. Har man fått
              indragen F-skatt på grund av skattebrott och annat låter man i
              stället någon släkting ta ut F-skattsedel. Det måste kunna göras
              någonting åt det.
            </seg>
            <seg n="c90e60c1">
              Inför en möjlighet med begränsad F-skattsedel när någon söker
              första gången och Skatteverket har någon anledning att tro att
              det kan finnas problem. Det kan vara att den människan inte har
              branscherfarenhet eller har ett kriminellt register på den sidan.
              Då skulle man till exempel kunna säga: Du får F-skatt i sex månader.
              Kom sedan hit och visa bokföringen och din redovisning, så kan
              du få den permanent. Om man gör det skulle vi kunna stoppa en
              hel del av avarterna av F-skatten. De är på väg att förstöra flera
              branscher.
            </seg>
            <seg n="f1b9b52e">
              Finansministern berörde lite på slutet, även om det inte var
              uttalat, utländska F-skatter. De är ett jätteproblem, inte minst
              i åkeribranschen. Ärligt talat: Att komma till Sverige, tjäna
              pengar och inte betala för sig är som att stjäla godis från småbarn.
              Vi har ingen koll på det.
            </seg>
            <seg n="a288b96c">
              Det allra första borde vara att inget svenskt företag skulle
              få lov att göra affärer med någon som betalar F-skatt i ett annat
              land och som inte är registrerad i Sverige. Det rimliga borde
              vara att vi ställer krav på att om man ska uppträda i Sverige
              som näringsidkare ska man ha en svensk F-skattsedel.
            </seg>
            <seg n="f90f1dae">
              Här har Anders Borg en lång lista med förslag från oss socialdemokrater.
              Det hade kanske blivit kammarens beslut om vi inte hade bestämt
              oss för att försöka få en enighet i skatteutskottet om tillkännagivandet.
              Det är därför jag är lite upprörd att finansministern drar det
              i en sådan långbänk. Han tillsätter inte utredningen direkt, låter
              den sedan ha väldigt lång tid på sig och låtsas som att problemet
              inte finns.
            </seg>
            <seg n="38b7aa1b">
              Vill vi ha en bra fungerande F-skattverksamhet måste vi sätta
              åt avarterna och visa det för de företagare och anställda i de
              branscher som nu lider under skojeriet. Det kräver handlingskraft.
            </seg>
          </u>
          <note type="speaker" n="699a23f7">
            Anf. 47 RAIMO PÄRSSINEN (S):
          </note>
          <u who="Q3358814" xml:id="i-9069598f1517d494-4" n="818d59dd">
            <seg n="834910a8">
              Herr talman! Först vill jag ta lite historik. Det var Maud Olofsson
              som ville att alla svenskar skulle födas med en F-skattsedel som
              skulle aktiveras vid 18 års ålder. Det var alldeles för svårt,
              sade då regeringen och Anders Borg, att få en F-skattsedel. Speciellt
              handlade det om kvinnor, sade man, som hade svårigheter.
            </seg>
            <seg n="eb1594e6">
              Det tillsattes en utredning. Utredningen kom fram till att det
              då beviljades ungefär 75 000 F-skattsedlar. Avslagen låg på ungefär
              1 400. Av dessa 1 400 visade det sig att ungefär 600 ansökningar
              blev avslagna på grund av att det fanns ett alltför starkt samband
              som liknade ett anställningsförhållande. På grund av detta blev
              de avslagna.
            </seg>
            <seg n="63f4adde">
              Regeringen sade då: Oj, oj, oj, detta är ett bekymmer. Vi går
              in och gör förändringar av reglerna för F-skattsedel. Man hävdade
              att det var svårt att få F-skattsedel. Det är inte det. Det är
              ett väldigt liberalt och enkelt system i Sverige i dag. Det hade
              vi då också.
            </seg>
            <seg n="c45d7168">
              Vad gjorde man för förändring, Anders Borg? Jo, man skruvade
              lite grann på näringsbegrepp och arbetstagarbegrepp. Det kan exemplifieras,
              vilket jag har fått bekräftat av juridisk expert. Någon jobbar
              i en butik och sitter i kassa 1, säg att hon heter Lisa, och Peter
              sitter i kassa 2. Peter är anställd i butiken, men Lisa sitter
              där med en F-skattsedel.
            </seg>
            <seg n="95eb01ac">
              Det betyder att Lisa inte är omfattad av kollektivavtal. Det
              betyder också att det är Lisa som själv förhandlar fram sin ersättning.
              Det betyder att Lisa själv får stå för alla sina skatter och avgifter.
              Lisa är egen företagare. Det skulle vara en stor vinst för Sverige.
            </seg>
            <seg n="88bfd492">
              Om man tar en läkarcentral, en hälsocentral, kan den bestå av
              tio olika företagare med var sin F-skattsedel. Tyngdpunkten i
              kritiken från regeringen låg i att kvinnor, speciellt inom hälso-
              och sjukvård, har svårt att bli sina egna.
            </seg>
            <seg n="b8ce1a78">
              Man kan fråga sig: Vad är det för produktivitetsutveckling och
              effektivisering som sker när man har en hälsocentral bestående
              av tio företag? Det finns naturligtvis inte några sådana effekter
              och vinster.
            </seg>
            <seg n="6b548ecb">
              Det är bara ett sätt som bygger på den ideologi som Anders Borg
              står för. Man säger: Det skapas fler företagare i Sverige, och
              det är vi jätteglada för. Det kan vara sådana ensamma företagare
              med F-skattsedlar som ska vara dessa företag.
            </seg>
            <seg n="3a07c089">
              Svenskt Näringsliv presenterade statistisk och sade: Titta vad
              dåligt det är med företagande i Sverige. Då jämförde de oss med
              Thailand. I Thailand har vi alla dessa försäljare på stranden
              och annat. Vägen dit måste bli fler företagare i Sverige, och
              då går man in och skruvar på begreppet.
            </seg>
            <seg n="4f697682">
              Det kan exemplifieras med att det skulle bli enklare för Nisse,
              som jobbar på Hermans plåt. Herman säger till Nisse: Det är lite
              dåligt med jobb här, men du kan kanske komma tillbaka med en egen
              F-skattsedel. Då kan du få jobba lite då och då när jag verkligen
              behöver det.
            </seg>
            <seg n="402c52b7">
              Vi har då fått en företagare till. Men vi har samtidigt skapat
              en otrygg situation för väldigt många människor. Det är det ni
              vill. Ni ska försvaga kollektivavtalen. Anders Borg har aldrig
              varit en stor älskare av kollektivavtal. På så vis rundar man
              hörnen.
            </seg>
            <seg n="8c218325">
              Det är ett alldeles utmärkt förslag som Leif Jakobsson tar upp
              i sin interpellation. Det är att genomföra en översyn och en uppstramning
              av det träsk som det nu börjar bli när det gäller F-skattsedel.
            </seg>
          </u>
          <note type="speaker" n="a208360a">
            Anf. 48 EVA-LENA JANSSON (S):
          </note>
          <u who="Q3374622" xml:id="i-c83ff2f4d1c75d4c-0" n="1aacdd2f">
            <seg n="585af406">
              Herr talman! Jag vill börja med att tacka Leif Jakobsson för
              en viktig interpellation. Jag är något förvånad över finansministerns
              korta svar. Han svarar dessutom inte på frågan om han har tagit
              lätt på den oro som riksdagen har uttryckt över utvecklingen av
              F-skattsedeln.
            </seg>
            <seg n="9c0e4d86">
              Raimo Pärssinen nämnde Almedalen och Maud Olofsson med ingången
              att det var hon som tyckte att alla skulle födas med F-skattsedel
              i handen, eller få ett intyg som skulle aktiveras när man blev
              18 år. Hon var aktiv i Almedalen och berättade: Nu ska vi konkurrensutsätta
              löntagarna i Sverige på samma sätt som bönderna har blivit konkurrensutsatta
              i och med EU-inträdet.
            </seg>
            <seg n="f80281b0">
              Vid en direkt fråga till Anders Borg vid ett annat seminarium
              på Gotland ställde jag frågan: Är det bättre att vi får fattiga
              arbetare än att man är arbetslös? På den frågan svarade Anders
              Borg ja.
            </seg>
            <seg n="c82c965c">
              Vi har nu en situation, precis som Leif Jakobsson beskriver,
              med ett antal personer som har gått över från fast anställning
              till att ha F-skattsedel och därmed tvingas sänka sina löner.
              Det är ett sätt att urholka den svenska modellen.
            </seg>
            <seg n="ff87cb2b">
              Det är också ett faktum att det kommer personer som får F-skattsedel
              och inte fullgör sin plikt mot det allmänna. Det borde intressera
              Anders Borg, eftersom han är väldigt intresserad av att ta in
              skattemedel, som han sedan omfördelar på ett väldigt orättvist
              sätt. Men han vill ändå ha dessa pengar att fördela.
            </seg>
            <seg n="be7cf4e6">
              Jag tänker upprepa Leif Jakobssons fråga i interpellationen.
            </seg>
            <seg n="b7fc5d05">
              Känner Anders Borg någon oro för den utveckling som han har sett
              kring F-skattsedlar och det missbruk som finns? Oroar sig inte
              Anders Borg över att det blir mindre skatteintäkter när personer
              inte fullgör sina plikter mot det allmänna?
            </seg>
            <seg n="cea0c428">
              Är Anders Borg nöjd med utvecklingen som innebär att människor
              går från en fast anställning med sjysta villkor till att bli mer
              eller mindre proletariserade?
            </seg>
          </u>
          <note type="speaker" n="dd80b033">
            Anf. 49 Finansminister ANDERS BORG (M):
          </note>
          <u who="Q182050" xml:id="i-843dca89be2a2457-21" n="068cd068">
            <seg n="95ea137c">
              Herr talman! Låt mig redovisa hur det förhåller sig. När regeringen
              genomförde förändringen av näringsbegreppet i F-skattsedeln konstaterade
              Lagrådet att förändringen i praktiken kodifierade och lade fast
              i lag den praxis som har gällt hos Skatteverket och i domstolarna.
              Där har det alltså i grund och botten inte skett någon avgörande
              förändring.
            </seg>
            <seg n="e781fda1">
              Regeringen tyckte att det fanns ett skäl att göra en markering
              att den praxis som var rådande skulle gälla. Att Lagrådet gjorde
              en riktig bedömning ser vi också i utvecklingen av antalet beviljade
              F-skattsedlar. Det är en ökningstakt som vi har haft under lång
              tid, och den har inte förändrats. Därtill har inte heller antalet
              avslag på något dramatiskt sätt vare sig minskat eller ökat, utan
              det ligger nära det vi tidigare har upplevt.
            </seg>
            <seg n="e5847e31">
              När det gäller F-skattsedlarna och den förändring av arbetstagarbegreppet,
              näringsverksamhetsbegreppet och den lagstiftning som har setts
              över har det alltså inte, såvitt vi kan förstå, skett någon avgörande
              förskjutning.
            </seg>
            <seg n="2e0d59f7">
              Sedan har vi en annan diskussion om att det kan förekomma kriminell
              verksamhet. Det kan säkert förekomma i många olika branscher.
              Jag vill påpeka vilket justitieministern har redovisat i tidigare
              interpellationsdebatter att vi nu har vidtagit kraftfulla åtgärder
              för att bekämpa grov organiserad brottslighet, inte minst grov
              organiserad ekonomisk brottslighet. Ekobrottsmyndigheten, Skatteverket,
              Tullverket och polisen har fått ökade resurser för att samverka.
              Såvitt vi kan bedöma har det föranlett att man har kunnat beivra
              en hel del brottslighet.
            </seg>
            <seg n="032bdb6b">
              Nu inväntar vi att Skatteverket ska komma med en fullödig utredning
              om hur begreppet näringsverksamhet och förändringar av det som
              gjordes har påverkat verksamheten. När vi har fått utredningen
              får vi titta på de olika förslagen och även på de förslag som
              Leif Jakobsson här nämner där de rör olika aspekter inom F-skattsedelsområdet.
              Sedan får man väga det mot frågan om huruvida detta innebär mer
              krångel eller om det blir effektiva åtgärder för att motverka
              kriminell verksamhet.
            </seg>
            <seg n="e1dd2523">
              När det gäller kollektivavtalen och reallönerna vill jag påpeka
              att den svenska modellen alltjämt bygger på att vi har kollektivavtal
              och starka fackföreningar. IMF, till exempel, har lyft fram att
              skälet till att Sverige har klarat krisen bättre än de flesta
              andra länder när det gäller ekonomiska skillnader är att vi inte
              bara har en väl utbyggd välfärd och en väl fungerande politik
              utan också starka fackföreningar och kollektivavtal. Det är väl
              också det som har gjort att löntagarna under dessa år har upplevt
              stora reallöneökningar trots den värsta ekonomiska krisen sedan
              depressionen. Det tycker jag naturligtvis är positivt.
            </seg>
          </u>
          <note type="speaker" n="c62afb51">
            Anf. 50 LEIF JAKOBSSON (S):
          </note>
          <u who="Q3373340" xml:id="i-633bbf84116e585f-2" n="b368c893">
            <seg n="78b4629d">
              Herr talman! Man kan diskutera Lagrådets uttalande och allt annat.
              Det är väl bra att finansministern har Lagrådet med sig i någon
              fråga, i alla fall. Men det är inte det som är grejen; låt mig
              vara tydlig med det.
            </seg>
            <seg n="b199c896">
              För oss socialdemokrater ska ingen löntagare i detta land mötas
              av beskedet: Nu säger jag upp dig, men du är välkommen tillbaka
              om du skaffar dig en F-skattsedel. Då får du själv sköta dina
              skatteinbetalningar och fixa din pension, dina försäkringar och
              allt det där.
            </seg>
            <seg n="a33a4ce3">
              Det är detta som är grejen. Det ska inte vara öppet mål för att
              förstöra den svenska modellen. Jag menar att om den nuvarande
              lagstiftningen skulle utnyttjas mer aggressivt skulle den möjliggöra
              att man gjorde ungefär vad Thatcher satte i gång i England.
            </seg>
            <seg n="e517cdb8">
              Vi har exempel. Vi ser hur utländska företagare, som inte har
              samma känsla som vi för vad den svenska modellen handlar om, gör.
              Vi har flygbolag som utnyttjar detta till bristningsgränsen när
              det gäller både piloter och annan flygpersonal. De får skaffa
              sig en F-skattsedel, och de får inte bara sköta sin ekonomi och
              sina skatter själva utan tvingas också betala sin egen utbildning,
              sina arbetskläder och alltihop.
            </seg>
            <seg n="b6f107c0">
              Detta sker i linje med den lagstiftning som finns i dag. Vi vill
              av det skälet för att skydda den svenska modellen begränsa denna
              möjlighet. Vi vill att det ska vara fler än en uppdragsgivare
              för att man ska kunna få F-skattsedel.
            </seg>
            <seg n="9e640f2f">
              Det andra handlar om att vi måste se till att få konkurrensneutralitet.
              Seriösa företag som följer kollektivavtal och betalar sina skatter
              ska inte lida för detta. Som Svensk Byggindustri i Skåne sade:
              Banditerna ska inte ha jobben. Då måste vi göra något åt lagstiftningen
              som den ser ut nu.
            </seg>
          </u>
          <note type="speaker" n="1e7c364b">
            Anf. 51 RAIMO PÄRSSINEN (S):
          </note>
          <u who="Q3358814" xml:id="i-9069598f1517d494-5" n="818d59dd">
            <seg n="40f4561a">
              Herr talman! Varför, Anders Borg, ändrade ni i semesterlönereglerna
              om det nu är så att du tycker om fackföreningar och kollektivavtal?
              Varför ändrade ni den tid som man kan vara sjukskriven och som
              ska vara semesterlönegrundande? Varför hanterar ni i så fall nu
              ett förslag om att det ska bli billigare för företagarna att säga
              upp folk men samtidigt dyrare för en anställd som hamnar i tvist
              om uppsägningen? Varför gör ni så? Och varför sänkte ni a-kassan
              så starkt, mot fackens vilja? Varför satte ni så höga avgifter
              till a-kassan? Var det också med fackens vilja?
            </seg>
            <seg n="6673afed">
              På vilket sätt har Anders Borg medverkat till att det ska bli
              bättre när det gäller kollektivavtalen och att stärka fackens
              möjligheter gentemot företagen? Det finns inga sådana exempel.
              Däremot finns det ett otal exempel på att ni attackerar den svenska
              modellen. Det går jättebra att stå här i kammaren och utomlands
              och säga att ni gillar den svenska modellen. Men i praktisk handling
              är det helt annorlunda.
            </seg>
            <seg n="e1bb4d4b">
              Så är det även när det gäller F-skattsedlarna. Typiskt för Anders
              Borg är, precis som Peter Persson sade tidigare, att ni nu ska
              fundera och reflektera, få in underlag och så vidare. Därigenom
              skjuter ni frågan framför er. Precis som med taxifusket, ROT-fusket
              och allt annat skjuter Anders Borg detta framför sig.
            </seg>
            <seg n="b3dd5708">
              Det är faktiskt en förolämpning mot den svenska fackföreningsrörelsen
              när Anders Borg står och säger att han gillar den. Varför säger
              han då att lönerna inom serviceyrkena är för höga? Det är faktiskt
              genom en fri förhandling som de lönerna har tagits fram. Varför
              säger han då att det är för höga löner inom de kommunala omsorgsyrkena?
            </seg>
          </u>
          <note type="speaker" n="62c0031f">
            Anf. 52 EVA-LENA JANSSON (S):
          </note>
          <u who="Q3374622" xml:id="i-c83ff2f4d1c75d4c-1" n="1aacdd2f">
            <seg n="3dd4ee0e">
              Herr talman! Jag upprepade Leif Jakobssons fråga till finansministern,
              men om jag tolkar hans svar rätt är han inte ett dugg orolig.
              Han är nöjd. Han tycker att situationen är bra. Det är bekymmersamt.
            </seg>
            <seg n="4a7a65ce">
              Om man nu kan se att omfattande fusk med F-skattsedlar pågår
              borde han som finansminister vara intresserad av att komma till
              rätta med de problemen. Men se det är han inte.
            </seg>
            <seg n="a1d07a9c">
              Jag kan informera finansministern om att riksdagen har gjort
              ett tillkännagivande angående anställningar i åkerinäringen och
              F-skattsedlar på den sidan. Riksdagen har gjort ett tillkännagivande
              som regeringen ska återkomma om. Riksdagen gjorde också ett tillkännagivande
              om att skyndsamt vidta åtgärder mot illegal verksamhet som konkurrerar
              ut åkerinäringen i Sverige. Det är bra att Anders Borg också tar
              del av det tillkännagivandet från riksdagen precis som han borde
              ta del av alla andra tillkännagivanden.
            </seg>
            <seg n="878d1912">
              Jag är ganska säker på att Anders Borg kommer att stå överallt
              och säga att han står bakom den svenska modellen. Min fråga till
              Anders Borg är: Varför vidtar regeringen åtgärd efter åtgärd som
              hela tiden urholkar den svenska modellen och som hela tiden bidrar
              till att försämra fackens möjligheter att teckna kollektivavtal?
              Varför förstärker ni hela tiden arbetsgivarens ställning och försämrar
              den enskildes ställning? Det är ju inte bara i den här frågan
              ni gör det utan även i alla andra. Är det roligt att stå och säga
              att ni står upp för den svenska modellen när ni samtidigt gör
              allt för att motarbeta den? Är det inte hyckleri egentligen?
            </seg>
          </u>
          <note type="speaker" n="4b0b5f5c">
            Anf. 53 Finansminister ANDERS BORG (M):
          </note>
          <u who="Q182050" xml:id="i-843dca89be2a2457-22" n="068cd068">
            <seg n="748c598b">
              Herr talman! Interpellationen rör hur regeringens och riksdagens
              förändringar av F-skattsedeln har påverkat näringsverksamhet för
              personer som har F-skattsedel.
            </seg>
            <seg n="7c5cef79">
              Jag har redovisat att det enligt Lagrådet alltså inte har skett
              någon förändring, utan man har etablerat praxis. Jag har redovisat
              att det inte har skett någon förändring av antalet som får F-skattsedel,
              utan det är ett ökningstempo som har gällt under en 15-årsperiod.
              Och jag har redovisat att Skatteverket ska göra en utvärdering
              och att den kommer så småningom.
            </seg>
            <seg n="69f163d4">
              Visar den utvärderingen att det finns skäl att vidta åtgärder
              får vi se över alla de förslag som har diskuterats i riksdagen.
              Det är en naturlig utgångspunkt att man tittar på vad utskottet
              har diskuterat och ser vilka av de förslagen som fungerar väl.
            </seg>
            <seg n="87da75ca">
              Låt mig också påpeka att regeringen naturligtvis vidtar omfattande
              åtgärder mot brottslighet. Det jag tror spelar störst roll på
              det här området är den centrala myndighetssamverkan som finns
              mellan Ekobrottsmyndigheten, Tullverket, Skatteverket och polisen.
              Jag tror att det är en effektiv väg att beivra att kriminell verksamhet
              bedrivs under täckmantel av näringsverksamhet.
            </seg>
            <seg n="43a1b901">
              När det gäller den svenska modellen är det paradoxalt nog så
              att trepartssamverkan mellan fack, arbetsgivare och regering aldrig
              har varit så aktiv som den är i dag, åtminstone inte på de senaste
              20 åren. Det vittnar även fackföreningsrörelsen om. Vi har haft
              ett möte med omkring 350 organisationer från arbetsmarknadens
              parter de senaste tolv månaderna. Det har rört införandet av korttidsarbete,
              som sker i samråd med Teknikföretagen och Metall, de omställningsförhandlingar
              som PTK och Svenskt Näringsliv bedriver och den yrkesintroduktion
              som det nu tecknas avtal om, inte minst här under våren, med SKL
              och Kommunal. Och regeringen avser att återkomma i budgetpropositionen
              med ytterligare insatser.
            </seg>
            <seg n="e1ded277">
              Det här återspeglas också i att vi i Sverige har haft högre reallöneökningar
              under alliansregeringen än vad vi tidigare har upplevt här och
              vad man har upplevt i andra länder.
            </seg>
          </u>
          <note n="68aa3844">
            Överläggningen var härmed avslutad.
          </note>
          <note n="a63cd3fd">
            12 § Svar på interpellation 2012/13:458 om skatteavtalet med
            Danmark
          </note>
          <note type="speaker" n="ea9161c0">
            Anf. 54 Finansminister ANDERS BORG (M):
          </note>
          <u who="Q182050" xml:id="i-843dca89be2a2457-23" n="068cd068">
            <seg n="53d642a0">
              Herr talman! Leif Jakobsson har frågat mig vilka åtgärder jag
              har vidtagit för att omförhandla skatteavtalet med Danmark sedan
              riksdagen beslutade att så ska ske.
            </seg>
            <seg n="35f2ecf7">
              Beträffande det multilaterala nordiska skatteavtalet bedömer
              regeringen inte att det är en framkomlig väg att begära en förhandling
              om att hemviststaten ska få primär beskattningsrätt över Öresundspendlarnas
              arbetsinkomster. Danmark har varit mycket tydligt med att man
              inte accepterar en sådan lösning.
            </seg>
            <seg n="26254ff5">
              Sedan har vi den så kallade utjämningsordningen som finns i ett
              särskilt avtal mellan Sverige och Danmark från 2003. Denna ordning
              är för närvarande föremål för en utvärdering som genomförs gemensamt
              av det svenska finansdepartementet och det danska skatteministeriet.
              Det arbetet är inte slutfört, herr talman.
            </seg>
          </u>
          <note type="speaker" n="2a58c25e">
            Anf. 55 LEIF JAKOBSSON (S):
          </note>
          <u who="Q3373340" xml:id="i-633bbf84116e585f-3" n="b368c893">
            <seg n="a941293b">
              Herr talman! Det börjar kännas lite som déjà vu här. Arbetet
              är inte slutfört. Arbetet pågår. Det kommer senare.
            </seg>
            <seg n="b375c6f5">
              Det här är också en fråga som jag lyfter upp eftersom riksdagen
              har fattat beslut och uppdragit åt regeringen att omförhandla
              det här skatteavtalet. Det är väl inte så konstigt att man vill
              höra vad som händer, och det var inte precis det jag fick höra
              i svaret.
            </seg>
            <seg n="7c829e17">
              Vi har diskuterat det här tidigare i kammaren. Bakgrunden är
              att de analyser som har gjorts av Skatteverket, Statskontoret,
              Skatteutjämningskommittén och en del andra visar att avtalet är
              otroligt ofördelaktigt för Sverige. Tumregeln är ungefär den att
              för en person som bor i Sverige och jobbar i Danmark får Sverige
              in 8 kronor per hundralapp, och åt andra hållet skickar vi 24
              kronor till Danmark. Det är bakgrunden. Det här avtalet är fel.
            </seg>
            <seg n="f7ac177a">
              Skatteutjämningskommittén uppmanade regeringen att omförhandla
              det och försöka hitta en uppgörelse där man identifierar i vilken
              kommun de här gränspendlarna bor och var de jobbar för att på
              det viset få skattepengarna direkt till den kommun som berörs
              och inte omvägen via skatteutjämningssystemet, så som det är i
              dag.
            </seg>
            <seg n="7e732e6d">
              Grundproblemet är att vi i våra nordiska välfärdssamhällen har
              en modell där den största delen av välfärden betalas av kommunala
              skatter och att man har en beskattningsrätt på kommunal nivå.
              Det är inte det normala på kontinenten och i Europa. Därför är
              det här inget problem mellan till exempel Tyskland och Danmark
              eftersom tyska kommuner inte har någon inkomstskatt. De lever,
              i den mån de överlever, på en kommunal fastighetsskatt och på
              bidrag från delstat och förbundsstat. Där finns inte det här sambandet,
              men det finns mellan våra nordiska länder. När man lägger en europeisk
              avtalsmodell som mall, där man beskattar inkomsterna i det land
              där personen jobbar, blir det fel i våra nordiska länder.
            </seg>
            <seg n="297a98d3">
              I en alltmer globaliserad värld där allt är mer och mer gränsöverskridande
              vi jobbar i andra länder borde det ligga i alla de nordiska ländernas
              intresse att hitta ett nytt avtal.
            </seg>
            <seg n="d1252dd5">
              Problemet är inte bara pengar. Det handlar inte bara om att de
              kommuner där det bor många som jobbar i ett annat land inte får
              skatteintäkter i samma utsträckning, utan det har också med tillit
              att göra. Det har också i allra högsta grad med de människor som
              pendlar och som känner sig som snyltare att göra.
            </seg>
            <seg n="63b59fb3">
              Jag deltog i ett stort möte som Föreningen Öresundsborgare anordnade.
              Nu behöver inte en del av publiken se så glad ut, för borgare
              på danska betyder medborgare. De är inte alliansanknutna. Deras
              önskelista började med: Vi vill betala skatt där vi bor. Vi vill
              betala för vården och skolan eftersom vi vill känna att vi också
              är med och bidrar när våra barn går till skolan. Vi vill inte
              skicka de pengarna till ett annat land. Det är ganska självklart.
            </seg>
            <seg n="987703f5">
              Det är detta som är så viktigt. Vill vi främja större arbetsmarknadsregioner
              och vill vi främja flexibilitet och mobilitet och kunna använda
              kompetens och demografi för att få en högre sysselsättning i Norden
              måste vi faktiskt också ha skatteavtal som befrämjar det och inte
              hindrar det, för det är precis det vi har nu.
            </seg>
            <seg n="06b28076">
              Därför blir jag mycket oroad när jag får ett svar om att ingenting
              har hänt och att det kanske ska hända någonting.
            </seg>
          </u>
          <note type="speaker" n="ad638f83">
            Anf. 56 ANETTE ÅKESSON (M):
          </note>
          <u who="Q4991052" xml:id="i-c90cb26278fb0faa-0" n="b58f15da" next="i-dbe81bdee141e6ff-0">
            <seg n="cf6fff5a">
              Herr talman! Jag tackar finansministern för svaret. Att pendlingen
              fungerar över sundet liksom att frågorna om att minimera gränshindren
              prioriteras är angeläget. Det är inte direkt en partipolitisk
              fråga, även om vi kanske skulle vilja hantera frågan på olika
              sätt. Och det är egentligen inte ens en fråga specifikt för oss
              Skånepolitiker, för det som är bra för Skåne är även bra för resten
              av landet. Men frågan om det dansksvenska skatteavtalet blir lite
              akutare för oss eftersom det inte enbart är kollektivet svenska
              kommuner och landsting som drabbas utan mer konkret ett fåtal
              skånska kommuner och Region Skåne.
            </seg>
            <seg n="bfe03b8c">
              Det är som sagt inte första gången som Leif Jakobsson interpellerar
              i denna fråga, och i mångt och mycket tycker jag att han slår
              in öppna dörrar. Den svenska regeringen har tagit initiativ till
              en gemensam dansk-svensk utvärdering. Den utgör i sig ett viktigt
              underlag inför kommande diskussioner.
            </seg>
            <seg n="228bb9f8">
              Ett avtal tecknas mellan två parter, och vad man än må tycka
              i den frågan är Sverige endast en av de parterna. Danmark är den
              andra. En lyckad förhandling är en där båda parter känner sig
              nöjda med resultatet och man har skapat goda, långsiktiga relationer.
              För att skapa bästa möjliga förutsättningar för att det ska ske
              gäller det att vara väl förberedd. Den ekonomiska utvärderingen
              som tas fram är därför ett viktigt och nödvändigt underlag i denna
              förberedelse.
            </seg>
            <seg n="47fc3b0a">
              Dessutom ska man vara medveten om att den svenska förhandlingspositionen
              blir starkare om vi är eniga i Sverige. Vilket mål har vi med
              en omförhandling? Vad kan vi ge och ta? Det är angelägna frågor
              att diskutera.
            </seg>
            <seg n="87b27d90">
              Ur skånskt, och därmed svenskt, perspektiv är det viktigt att
              säkerställa att vi klarar av att finansiera vår välfärd även i
              de gränskommuner som har många pendlare och att pendlarna känner
              sig välkomna i sina kommuner.
            </seg>
            <seg n="f82d4823">
              Eftersom skatteavtalet är något som på lång sikt kan slå åt båda
              hållen beroende på konjunktur och valutakurser torde det även
              ligga i danskt intresse att se sakläget så objektivt som möjligt.
            </seg>
            <seg n="e90d7967">
              Vi vill vidare säkerställa legitimiteten i vårt skattesystem,
              och vi har samtidigt en del att klara av på hemmaplan.
            </seg>
            <seg n="f42b4ff3">
              Jag har fullt förtroende för att regeringen gör sitt yttersta
              för att hantera denna angelägna fråga och för att finansministern
              med säker hand lotsar oss igenom de kommande förhandlingarna på
              ett sätt som är gynnsamt för svenska och skånska kommuner och
              landsting.
            </seg>
          </u>
          <note n="debb5295">
            Anf. 57 GUNNAR ANDRÉN (FP):
          </note>
          <u who="Q4991052" xml:id="i-dbe81bdee141e6ff-0" n="b58f15da" prev="i-c90cb26278fb0faa-0">
            <seg n="63843e6b">
              Herr talman! Leif Jakobsson har självfallet alldeles rätt. Saker
              och ting borde ha varit annorlunda. Nu är de inte det, precis
              som Anette Åkesson och finansministern har påtalat. Det är tyvärr
              väldigt sent påtänkt att vi inte borde ha ingått detta avtal,
              och det är det som är det stora felet.
            </seg>
            <seg n="4c7ecd47">
              I avtalet, som träffades den 29 oktober 2003, finns en artikel,
              nr 6, med en bestämmelse som handlar om ordningen för skatteutjämningen
              som ska gälla mellan Sverige och Danmark. Skatteavtalet är i och
              för sig en uppföljning till 1996 års skatteavtal mellan de nordiska
              länderna, men det finns alltså en särbestämmelse här, och Öresundsintegrationen
              är ju oerhört viktig.
            </seg>
            <seg n="9617a9a8">
              När detta kom upp i skatteutskottet, herr talman, väcktes en
              massa frågor och motioner. Mitt lilla parti, genom Christer Nylander,
              Ulf Nilsson och Tina Acketoft, yrkade avslag på detta avtal av
              den enkla anledningen att vi bedömde att det var väldigt oförmånligt
              för Sverige när det gäller hur man beräknar den skatteutjämning
              som ska tillfalla Sverige.
            </seg>
            <seg n="066bfa99">
              Det stora felet i sak är att landstingsskatten i Sverige och
              den amtskommunala skatten i Danmark inte omfattas i denna beräkning.
              Det är det sakliga problemet, och det är det svårt att få någon
              ändring på från dansk sida.
            </seg>
            <seg n="72430de8">
              Vi i skatteutskottet, bland annat Peter Persson i Jönköping,
              Leif Jakobsson i Malmö och Anette Åkesson i Båstad, har diskuterat
              detta med det danska skatteutskottet. Precis som den svenska regeringen
              har svårt att nå fram till en förändring av detta nu i efterhand
              är det svårt att få en förändring i ett beräkningssystem som är
              så ofördelaktigt som det nu kom att bli.
            </seg>
            <seg n="7b080915">
              Detta var dock, herr talman, inte någon direkt överraskning för
              oss. Vi hade gärna också fullföljt avslaget 2004, men dåvarande
              ordföranden i skatteutskottet, herr Arne Kjörnsberg i Borås, lärde
              mig en sak, nämligen att när det gäller internationella avtal
              ska man visa respekt för regeringen. Det yrkades alltså bara i
              formella hänseenden avslag på detta. Vi hade att acceptera att
              Sveriges regering hade ingått detta avtal. Men i sak håller jag
              helt med Leif Jakobsson om att det borde ha varit en annan ordning.
            </seg>
            <seg n="d8763daa">
              Jag hoppas nu att vi gemensamt, för Öresundsintegrationens del,
              så att den ska fungera väl både på den svenska och på den danska
              sidan när det gäller de kostnader som uppträder i till exempel
              Malmö och Köpenhamn, kan nå en överenskommelse och ökad förståelse.
              Det ligger i båda ländernas intresse att artikel 6 i detta avtal
              omarbetas. Det är det som är det grundläggande.
            </seg>
            <seg n="517a1297">
              Jag tror att vi från skatteutskottet har framfört budskapet till
              våra vänner i det danska skatteutskottet så att de förstår problematiken,
              och jag hoppas att den här debatten, som ju inte är ny, kommer
              att få ett slut genom att vi kan komma till en ny överenskommelse
              med Danmark på denna punkt.
            </seg>
          </u>
          <note type="speaker" n="816260ac">
            Anf. 58 Finansminister ANDERS BORG (M):
          </note>
          <u who="Q182050" xml:id="i-843dca89be2a2457-24" n="068cd068">
            <seg n="f482297a">
              Herr talman! Det som har redovisats här i talarstolen ger en
              bred bild av den svårighet som vi har när det gäller detta. Avtalet
              omförhandlades en gång i tiden med Danmark efter mycket hårda
              påtryckningar från den danska sidan. Då var grundproblematiken
              att inkomstskatten efter skattereformen inte längre var så mycket
              högre än den i Danmark och att det därför var förmånligt att skatta
              i Sverige när vi hade gränsgångaravtalet. I Danmark finansierar
              man socialförsäkringssystemet med inkomstskatter medan vi i Sverige
              använder socialavgifter, och i och med gränsgångaravtalet betalade
              man bara skatt i Sverige och fick sociala förmåner i Danmark utan
              att betala någon skatt till dem. Den ordningen var naturligtvis
              helt ohållbar, och därför var det väldigt starka påtryckningar
              från Danmarks sida. Den socialdemokratiska regeringen ägnade många
              år åt att förhandla om detta från mitten av 1990-talet fram till
              att man slöt det här avtalet i början av 2000-talet. Det är bakgrunden.
            </seg>
            <seg n="dcd37b0b">
              Vi kan naturligtvis inte lösa det här genom att helt omkullkasta
              ordningen för svensk skatteutjämning, utan den har vi och har
              vi haft under lång tid, och den bygger på att det är en utjämning
              över hela riket. Det tror jag i grund och botten är bra, därför
              att kärnan i den generella välfärdspolitiken är att man oavsett
              var man bor ska kunna få en bra skola, en bra barnomsorg och en
              bra sjukvård. Det tror jag att vi i grund och botten är överens
              om.
            </seg>
            <seg n="9f1fab9e">
              Den fråga vi då har att ställa oss är: Fungerar det här avtalet
              för Sverige, och tillämpas det på ett sådant sätt att det ger
              en rimlig utjämning mellan länderna? För att utgångspunkten ska
              vara korrekt ska man notera att det är ett netto till Sverige
              på 809 miljoner mellan Sverige och Danmark. Sverige får alltså
              936 miljoner och skickar 127 miljoner till Danmark. Nettot av
              det är alltså nästan 1 miljard plus för Sverige. De pengarna tillfaller
              inte fullt ut de berörda kommunerna, eftersom vi har en skatteutjämning
              i Sverige som är relativt långtgående och de här pengarna fördelas
              enligt de normer vi har. Grundproblemet är alltså att vi har ett
              avtal med Danmark och ett skatteutjämningssystem i Sverige.
            </seg>
            <seg n="2d9303ff">
              Sedan kan man fråga sig: Är det meningsfullt att föra samtal
              med Danmark i de här frågorna? Jag skulle säga att svaret har
              flera olika komponenter. Till att börja med måste vi invänta att
              man har gjort den här grundliga genomgången av avtalet ihop med
              danskarna. Det går inte att inleda en förhandling utan att vi
              vet hur avtalet fungerar och ser ut. Tidigare har bilden varit
              att problemen uppstått på grund av Sveriges tillämpning av avtalet
              och att man inte har varit fullt så aktiv från Skatteverkets sida
              som man kanske borde ha varit i de här frågorna.
            </seg>
            <seg n="74a8e5bc">
              Men jag delar nog Leif Jakobssons och Gunnar Andréns uppfattning
              att det även på den danska sidan finns en insikt om att det här
              inte är oproblematiskt. Man måste komma ihåg att den insikten
              inte heller är okomplicerad, därför att det här avtalet som vi
              nu har med Danmark överensstämmer väl med internationella normer.
              Alltså måste det, om avtalet ska ändras, bygga på att den danska
              regeringen är beredd att frångå de normer som finns utifrån en
              insikt om att det är viktigt med Öresundsregionens integration.
            </seg>
            <seg n="0a256e2b">
              I det perspektivet vill jag särskilt välkomna det som Gunnar
              Andrén framhåller om att ju mer förståelse för de här frågorna
              från Danmarks sida som vi kan skapa gemensamt, desto bättre. Därför
              är det naturligtvis väldigt bra när skatteutskottet i Sveriges
              riksdag och skatteutskottet i den danska riksdagen talar om dessa
              frågor. Sedan får vi föra den här dialogen vidare med danskarna
              när utredningen så småningom blir klar.
            </seg>
          </u>
          <note type="speaker" n="5c65bd10">
            Anf. 59 LEIF JAKOBSSON (S):
          </note>
          <u who="Q3373340" xml:id="i-633bbf84116e585f-4" n="b368c893">
            <seg n="4313ef4e">
              Herr talman! Jag minns rubrikerna i danska tidningar efter att
              riksdagen för över ett år sedan hade tagit beslutet att uppdra
              åt finansministern att ta upp en omförhandling. Det stod ungefär:
              Tänk att svenskarna kunde vänta så länge. De flesta kommentarer
              handlade om att det ju inte kunde gå i längden att man, alltså
              danskarna, skulle tjäna så mycket pengar på ett avtal. Men hittills
              har de ju inte behövt oroa sig för konsekvenserna av det här beslutet
              som är taget i riksdagen.
            </seg>
            <seg n="d07edc4c">
              Jag vill ge en kommentar om det här med utjämningen. Vad jag
              menar är att i dag går hela klumpsumman in i utjämningen och hamnar
              inte hos de kommuner som har gränspendlare. De framstår som kommuner
              med mycket lägre sysselsättningsgrad och betydligt fler socialbidragstagare
              och nolltaxerare. Jag tycker, och det har också Skatteutjämningskommittén
              sagt, att det rimliga är att pengarna först kommer till den kommun
              där pendlaren bor, och därefter går de in i skatteutjämningen.
              Då blir det en rättvisande bild. Det har lite grann med kommunernas
              självkänsla att göra. Vilken sysselsättningsgrad har man, och
              vilka inkomster har man i kommunen? De redovisas ju inte i dag,
              och för en del kommuner är det här faktiskt stora andelar.
            </seg>
            <seg n="df7e8c18">
              Jag tycker att det är ett bra läge att flytta fram positionerna.
              De senaste två tre åren har pendlingen över sundet gått ned. Vi
              fick nya rapporter nu igen, och det är inte en spikrak kurva uppåt.
              Det finns massor av förklaringar till det, men vi som bor där
              nere är fast beslutna att den där kurvan ska vändas riktigt ordentligt.
              Sverige och vår region har mycket att tjäna på att få en fungerande
              arbetsmarknadsregion med 4 miljoner människor, som det snart handlar
              om.
            </seg>
            <seg n="b62cb5cb">
              Att det i dag är knappt 30 000 som pendlar är nästan som om det
              fanns en Berlinmur av gränshinder. Jag ska inte säga att dagens
              gränshinder kan jämföras med hur det var vid gränsövergången vid
              Friedrichstraße en gång, men det är nästan samma numerär.
            </seg>
            <seg n="88f38eed">
              Det är klart att om det var fullt fungerande och det inte fanns
              några hinder för människor att söka jobb på andra sidan och ta
              vara på sina kompetenser, då skulle det vara flera hundra tusen
              som pendlade, och då skulle det här skatteavtalet bli fruktansvärt
              dyrt för Sverige eftersom kompensationen inte är lika. Det tar
              inte ut vartannat, eftersom vi skickar mycket mer pengar per hundralapp
              än vi får tillbaka, och det måste vi göra någonting åt.
            </seg>
            <seg n="68210921">
              När nu pendlingen har gått ned i några år kanske inte summorna
              är så stora, och då är det faktiskt läge att ta i det. Då kan
              man göra en fair deal. Det finns annat att lägga i potten. Danskarna
              har synpunkter på hur många svenskar som går på högskolorna där.
              Kanske kan man lägga in sådant lite tips inför de förhandlingar
              som vi har begärt att Anders Borg ska sätta i gång.
            </seg>
            <seg n="ee74f5f8">
              Men vi har andra fajter med Danmark. Ibland är det på fotbollsplanen.
              När beslutet kom i riksdagen och det var ungefär som att nu är
              det klart att det ska bli en fotbollsmatch var Anders Borgs första
              kommentar att nej, danskarna kommer att vinna. Det var det första
              som hände efter att riksdagen beslutade om skatteavtalet. Och
              i dag när jag frågar hur uppvärmningen och träningen går får jag
              svaret att det där kommer Danmark att krossa och det där kommer
              inte Danmark att gå på.
            </seg>
            <seg n="dcbac54b">
              Det är klart att det inte är helt omöjligt att det vi säger här
              och i svensk debatt kommer till dansk kännedom utan olika former
              av spionorganisation. Med den attityd som Anders Borg har i det
              här är det inte speciellt troligt att det blir bra resultat av
              det hela. Anders Borgs uppgift är faktiskt att stå för svenska
              intressen och säga att det rimliga är att där man bor, där är
              man även med och finansierar välfärden.
            </seg>
          </u>
          <note type="speaker" n="b29355df">
            Anf. 60 ANETTE ÅKESSON (M):
          </note>
          <u who="Q4991052" xml:id="i-c90cb26278fb0faa-1" n="b58f15da" next="i-dbe81bdee141e6ff-1">
            <seg n="705fc412">
              Herr talman! Jag tycker att det var bra att finansministern tog
              upp bakgrunden till det nya avtalet, för det är inte alla som
              tänker på att det hänger ihop med de sociala avgifterna. Där hade
              Danmark tidigare ett liknande system som Sverige, och det var
              vi som ändrade oss.
            </seg>
            <seg n="364f88df">
              Precis som Leif Jakobsson är inne på är frågan väldigt komplex
              och har många komponenter. En komponent som inte har nämnts och
              som jag tycker kan spela roll är satsningen på ESS som huvudsakligen
              kommer att finnas i Lund men med en del på den danska sidan. Vi
              har alltså väldigt många framtida delar där pendlingen troligtvis
              kommer att öka, och frågan blir alltså inte mindre viktig.
            </seg>
            <seg n="524a407d">
              Jag tycker också att man ska diskutera vilket mål vi har för
              omförhandlingen, vad vi kan ge och ta och vad det är som är viktigt
              för oss från svensk sida. Där behöver vi komma överens.
            </seg>
          </u>
          <note n="adfd8554">
            Anf. 61 GUNNAR ANDRÉN (FP):
          </note>
          <u who="Q4991052" xml:id="i-dbe81bdee141e6ff-1" n="b58f15da" prev="i-c90cb26278fb0faa-1">
            <seg n="044b0ee0">
              Herr talman! Jag tycker för min del inte att det är korrekt att
              beskriva att regeringen och finansministern har varit passiva
              efter skatteutskottets och andras försök att göra detta. Problemet
              är väldigt svårt att reda upp över huvud taget. Inget ont om herr
              Ringholm i övrigt, men när herr Ringholm lade fram detta var det
              inte bra att vi ratificerade detta avtal.
            </seg>
            <seg n="70d2e81e">
              Jag tror för min del, och Leif Jakobsson är inne på någonting
              sådant också, att Öresundsintegrationen efter 2004 eller 2005
              då detta avtal trädde i kraft har förändrats väldigt mycket. Anette
              Åkesson är inne på ESS som nu delvis ligger i Danmark. Det är
              ett svenskt projekt, men det ligger delvis i Danmark med datadelen
              och så vidare. Det är alltså många nya komponenter som gör att
              det kan finnas nya vägar och öppningar i denna fråga, herr talman.
            </seg>
            <seg n="caf08909">
              Jag tror att det allra viktigaste är att man måste inse att skatteavtal
              i grunden och i längden måste vara gynnsamma för båda parter.
              Så här sade Christer Nylander en gång i tiden i en fråga till
              Bosse Ringholm: Skattefrågan har länge överskuggat många av de
              andra barriärerna mellan Sverige och Danmark. Nu kan de släppas
              fram i ljuset. Det nya skatteavtalet riskerar emellertid att skapa
              nya konfliktsituationer.
            </seg>
            <seg n="96bced37">
              Tyvärr fick herr Nylander rätt, men jag hoppas för min del att
              vi gemensamt, och jag tror i grund och botten inte att det finns
              någon stor skillnad partierna emellan i riksdagen, ska försöka
              minska de här konflikterna och att det nya svensk-danska samarbetet
              kan gå över Öresundsbron på alla sätt, för det är gynnsamt för
              båda parter att ha en välfungerande integration.
            </seg>
          </u>
          <note type="speaker" n="24b46cd6">
            Anf. 62 Finansminister ANDERS BORG (M):
          </note>
          <u who="Q182050" xml:id="i-843dca89be2a2457-25" n="068cd068">
            <seg n="108940f0">
              Herr talman! Grunden för den här diskussionen är naturligtvis
              den väldigt positiva integration vi ser över Öresund, där vi ser
              hur danskar kommer till Sverige och arbetar och utbildar sig och
              hur svenskar åker till Danmark och studerar och arbetar. Det blir
              en alltmer integrerad region som fungerar allt bättre.
            </seg>
            <seg n="1e30090a">
              Vi har ett skatteutjämningsavtal som vi vet ligger väl i linje
              med internationell rätt. Det är alltså inte så att avtalet på
              något avgörande sätt avviker från den ordning som gäller i de
              här sammanhangen, och det är det som alltid måste vara utgångspunkten
              när vi diskuterar skatterelationen mellan olika länder: att det
              ska överensstämma med internationell rätt och rättskonventioner.
            </seg>
            <seg n="06990683">
              Vi ska så småningom, när vi har fått utredningen från Skatteverket,
              återkomma till samtal med Danmark där man tittar på hur avtalet
              slår gentemot Sverige och Danmark. Vi måste naturligtvis också
              överväga hur det slår mot Sverige i hur vi tillämpar avtalet och
              ytterst hur det ligger i vår skatteutjämning.
            </seg>
            <seg n="053f1653">
              Jag har dock inte noterat att Socialdemokraterna har något förslag
              om att förändra skatteutjämningen på något sätt som skulle förändra
              eller bryta ut just den här inkomstströmmen, vilket jag även tror
              vore en besvärlig och lite märklig särlösning.
            </seg>
            <seg n="56f55e93">
              Med utgångspunkt i att vi kan skapa en förståelse hos danskarna
              för att det här är en del av integrationen i Öresundsregionen
              ska vi föra de här samtalen med förhoppningar om att kunna förbättra
              förutsättningarna för ytterligare Öresundsregionsintegration.
            </seg>
          </u>
          <note type="speaker" n="f12f6234">
            Anf. 63 LEIF JAKOBSSON (S):
          </note>
          <u who="Q3373340" xml:id="i-633bbf84116e585f-5" n="b368c893">
            <seg n="34db383a">
              Herr talman! Den där strömmen åt båda håll ska inte bara gå över
              Öresundsbron, Gunnar Andrén. Den ska också gå över HH-leden och
              genom metrotunneln mellan Malmö och Köpenhamn till att börja med.
            </seg>
            <seg n="d4c7c11e">
              När det gäller utjämningsfrågan tror jag faktiskt att finansministern
              får gå hem och läsa på lite. Det jag säger är att det rimliga
              hade varit att de skatteintäkter som trots allt kommer genom avtalet
              borde landa först i den kommun där den som pendlar bor och sedan
              gå in i skatteutjämningssystemet. Det var vad en enig skatteutjämningskommitté
              också sade, och det kräver att löne- och skatteuppgifter på individnivå
              utväxlas mellan Sverige och Danmark, vilket inte är något konstigt
              på något vis.
            </seg>
            <seg n="6723e56c">
              Anders Borg gömmer sig bakom internationell rätt, men det jag
              sade i mitt första inlägg var att de nordiska ländernas välfärd
              och finansieringen av välfärden ser så annorlunda ut i och med
              att vi har beskattningsrätt på kommunerna och att det är kommunerna
              och landstingen som står för det allra mesta för de allra flesta
              skattebetalare den stora insatsen för att solidariskt bidra till
              välfärden. Det är därför det här problemet uppstår. Det uppstår
              inte mellan Tyskland och Holland och andra länder som har en mer
              centralt finansierad välfärd, men det uppstår när välfärden är
              finansierad kommunalt, så som vi slåss gemensamt för att den även
              fortsättningsvis ska kunna vara.
            </seg>
            <seg n="08b0d02c">
              Jag vet att vad som försiggår i Öresundsregionen inte tar upp
              så mycket intresse i regeringen. Men någon gång måste ni faktiskt
              inse att hela Sverige kan bli vinnare på att sluta negligera Öresundsregionen.
              Det här handlar om fyra miljoner människor. Det finns en tillväxtpotential
              på uppemot 20 procent om man kan få de här två regionerna att
              fungera sömlöst. Det är enorma pengar. Det är enorma tillväxtmöjligheter
              som vi har om vi kan riva gränshindren, och det här är ett av
              dem.
            </seg>
          </u>
          <note type="speaker" n="d1149013">
            Anf. 64 Finansminister ANDERS BORG (M):
          </note>
          <u who="Q182050" xml:id="i-843dca89be2a2457-26" n="068cd068">
            <seg n="81379be0">
              Herr talman! Jag tycker att den här debatten väl har belyst att
              integrationen i Öresundsregionen är central och viktig och en
              bra del av den svenska ekonomiska utvecklingen. Det är gynnsamt
              för både Malmö och Köpenhamn, gynnsamt för både Sverige och Danmark.
            </seg>
            <seg n="ff6c4e10">
              Det är och förblir så att de avtal vi har med Danmark överensstämmer
              med internationell rätt och med internationell vedertagen praxis
              för den här typen av avtal. Nu ska vi göra en utvärdering, och
              utifrån den ska vi sedan fortsätta samtal med våra danska kolleger.
            </seg>
          </u>
          <note n="68aa3844">
            Överläggningen var härmed avslutad.
          </note>
          <note n="96585d32">
            13 § Svar på interpellation 2012/13:463 om rättssäkert skydd
            av förföljda kvinnor och deras barn
          </note>
          <note type="speaker" n="bab9c8ec">
            Anf. 65 Finansminister ANDERS BORG (M):
          </note>
          <u who="Q182050" xml:id="i-843dca89be2a2457-27" n="068cd068">
            <seg n="282a9bc0">
              Herr talman! Hans Hoff har frågat mig om arbetet med ett rättssäkert
              system för personer som lever med skyddad identitet. Han har även
              frågat mig om jag avser att vidta åtgärder för att stoppa Skatteverkets
              omprövning av skyddad identitet till dess att ett rättssäkert
              system finns på plats.
            </seg>
            <seg n="a720bc0d">
              Skyddad identitet innebär att personen i fråga får en sekretessmarkering
              i folkbokföringsregistret. Denna åtgärd regleras i tryckfrihetsförordningen
              och offentlighets- och sekretesslagen. Åtgärden innebär inte något
              bindande avgörande av sekretessfrågan. Enligt Skatteverkets praxis
              omprövas frågan om sekretessmarkering ska vara kvar, vanligen
              vart eller vartannat år. Denna omprövning är inte författningsreglerad.
            </seg>
            <seg n="3c1068d2">
              Arbetet med att förstärka skyddet för personer som är utsatta
              för hot eller förföljelse är högt prioriterat för regeringen.
              Möjligheten till skyddade personuppgifter är i det sammanhanget
              en viktig fråga. Justitiedepartementet har gett en utredare i
              uppdrag att lämna förslag i fråga om skyddade personuppgifter
              i syfte att höja skyddsnivån och rättssäkerheten för personer
              som riskerar att utsättas för brott. Uppdraget kommer att redovisas
              inom kort. Därefter kommer ärendet att beredas inom Regeringskansliet.
            </seg>
          </u>
          <note type="speaker" n="43db7b1e">
            Anf. 66 HANS HOFF (S):
          </note>
          <u who="Q3374562" xml:id="i-ec064d59321d5687-0" n="785eb13e">
            <seg n="46c7c426">
              Herr talman! Tiotusentals kvinnor och deras barn får utstå hot,
              våld och trakasserier. I genomsnitt mördas en kvinna i månaden,
              oftast av en närstående man. Över 28 000 fall av våld mot kvinnor
              anmäls årligen. Detta är bara toppen av ett isberg. Den verkliga
              siffran känner vi inte till. Detta är situationen för kvinnor
              i dagens Sverige.
            </seg>
            <seg n="c32b76e0">
              Många tvingas leva med skyddad identitet för att komma undan
              sina förföljare. Över 11 000 kvinnor, många med barn, lever i
              dag med sådant skydd.
            </seg>
            <seg n="ca73db92">
              Skyddad identitet innebär att personuppgifterna spärras och lämnas
              ut av skattemyndigheterna endast efter särskild prövning. Det
              är ändå inte ovanligt att spärrade personuppgifter lämnas ut till
              den som jagar dessa kvinnor, vilket kan få ödesdigra följder.
              Enligt Socialstyrelsen beror detta på att flera myndigheter har
              bristande rutiner och dålig kunskap om hur skyddade personuppgifter
              ska hanteras.
            </seg>
            <seg n="d15aa3b2">
              Behovet av skyddad identitet omprövas vanligen efter två år.
              Beslutet om det ska vara kvar eller inte fattas i dag av en enskild
              handläggare på Skatteverket. Det är i dag inte möjligt för kvinnan
              att överklaga detta tjänstemannabeslut. Om den skyddade identiteten
              tas bort kan det leda till stor otrygghet för den berörda kvinnan.
            </seg>
            <seg n="cea3cc55">
              Herr talman! Den borgerliga majoriteten här i riksdagen har nu
              två år i rad avslagit mina motioner om behovet av bättre skydd
              för förföljda kvinnor. Motivet för avslagen har varit att regeringen
              håller på med beredning av Folkbokföringsutredningens förslag
              i ärendet. Utredningens förslag, som kom redan 2009, visade tydligt
              att myndigheterna är osäkra på och okunniga om hur de ska hantera
              frågor om skyddad identitet. Därför föreslog utredningen ändrade
              regler för hur detta ska förbättras och också bli rättssäkert.
            </seg>
            <seg n="3c34d7c5">
              Utredningen föreslog också att beslut om borttagande av skyddad
              identitet ska kunna överklagas, vilket inte går i dag. Det är
              den enskilda tjänstemannens beslut som gäller. Men när regeringen
              i mars, efter fyra års beredande och funderande, äntligen kom
              med sitt förslag saknades dessa åtgärder helt och hållet. Ändå
              bedyrar Anders Borg i ett frågesvar till mig alldeles nyligen
              att skyddet av hotade och förföljda personer är högt prioriterat
              av regeringen. Jaha! På vilket vis då, kan man fråga sig.
            </seg>
            <seg n="76ed977e">
              I stället för att presentera konkreta förslag från Folkbokföringsutredningen
              och Stalkningsutredningen ska frågan, enligt Anders Borgs svar
              här i dag, utredas på nytt. Efter flera års utredande kan regeringen
              inte samla sig till ett förslag som skulle öka skyddet för förföljda
              kvinnor och deras barn. De får fortsätta att leva i otrygghet
              medan regeringen fortsätter att utreda det har man hållit på med
              i fyra år bereda och fundera på hur frågan om skyddad identitet
              ska hanteras. Detta är enligt min mening, herr talman, minst sagt
              upprörande.
            </seg>
            <seg n="ea03af59">
              Så länge ett nytt och rättssäkert regelverk inte finns på plats
              anser jag att inga beslut ska fattas om att skyddet ska tas bort
              från de kvinnor som har sådant i dag. Detta är inte en partipolitisk
              eller ideologisk fråga. Det handlar om oerhört utsatta människor.
              I värsta fall kan det faktiskt handla om liv och död.
            </seg>
            <seg n="bb827208">
              Jag har två konkreta frågor till Anders Borg: När kommer regeringen
              att lämna ett förslag till riksdagen om ett rättssäkert system
              till skydd för förföljda kvinnor och deras barn? Kommer regeringen
              att stoppa Skatteverkets omprövningar av skyddade identiteter
              tills ett rättssäkert system finns på plats?
            </seg>
          </u>
          <note type="speaker" n="52acb455">
            Anf. 67 EVA-LENA JANSSON (S):
          </note>
          <u who="Q3374622" xml:id="i-c83ff2f4d1c75d4c-2" n="1aacdd2f">
            <seg n="804fcfe3">
              Herr talman! Jag vill börja med att tacka Hans Hoff för en väldigt
              viktig interpellation. Frågorna som Hans Hoff lyfter fram är allvarliga.
              Det är allvarligt att regeringen har dröjt så länge.
            </seg>
            <seg n="4d6427d8">
              På Skatteverkets hemsida kan man se att det i oktober 2012 var
              12 433 personer som levde med skyddad identitet. Vi har också
              sett att personer inte har kunnat få skyddad identitet, och vi
              har fått reda på att man har tagit bort den skyddade identiteten
              från personer som har haft den, vilket har uppfattats som och
              faktiskt har lett till ganska allvarliga följder. De frågor som
              Hans Hoff ställer är alltså väldigt relevanta.
            </seg>
            <seg n="13485e81">
              Min fråga till Anders Borg är: Varför har det dröjt så länge
              för regeringen att göra någonting i den här frågan, och varför
              är den inte prioriterad?
            </seg>
            <seg n="d3ba222c">
              Bakgrunden till min fråga är att jag kommer att ha en interpellationsdebatt
              med Anders Borg om en liten stund om behovet av en aktiv jämställdhetspolitik.
              I det svaret påstår Anders Borg att man har en jämställdhetsintegrerad
              politik. Men om man tittar på den här frågan kan man konstatera
              att så inte är fallet.
            </seg>
          </u>
          <note type="speaker" n="f2777634">
            Anf. 68 Finansminister ANDERS BORG (M):
          </note>
          <u who="Q182050" xml:id="i-843dca89be2a2457-28" n="068cd068">
            <seg n="396c1f77">
              Herr talman! Låt oss konstatera att interpellationen rör en viktig
              frågeställning. Ingen regering har gjort så breda och kraftfulla
              insatser som den nuvarande för att bekämpa mäns våld mot kvinnor.
              Vi har alltså gjort en mycket kraftig utbyggnad av polisen. Vi
              har i dag fler poliser som jobbar med att bekämpa brott än någonsin
              tidigare. Vi har skärpt straffen kraftigt, framför allt när det
              gäller våld i nära relationer. Vi har också genomfört breda satsningar
              för att stötta verksamheter som inriktar sig på att hjälpa kvinnor
              som utsätts för våld av män.
            </seg>
            <seg n="642f5dc7">
              Det har varit ett brett arbete vad det gäller att förstärka polisresurserna,
              att förlänga straffen och att brett göra insatser mot mäns våld
              mot kvinnor. Om detta råder ingen som helst tvekan, och siffrorna
              pekar entydigt på att resurserna på det här området har skalats
              upp på ett helt annat sätt än vad som gällde under den socialdemokratiska
              regeringen.
            </seg>
            <seg n="dcf24df7">
              Sedan gäller det hur vi ska förhålla oss till Skatteverkets rutiner.
              Då är ordningen sådan sedan Axel Oxenstierna och framåt att det
              här landet styrs via lag och förordning som tillämpas av oberoende
              ämbetsverk. Det är inte så att ett enskilt statsråd utan att komma
              i konflikt med grundlagen kan gå in och styra rutinerna för hantering
              av ärenden hos ett enskilt ämbetsverk.
            </seg>
            <seg n="820b6623">
              Det man kan redovisa här är att Skatteverket har centraliserat
              de här besluten till handläggare, därför att man ska försöka säkra
              att de sker på ett rättssäkert sätt och utifrån den höga ambition
              regering och riksdag gemensamt har, att vi ska ge ett skydd till
              kvinnor som är utsatta för mäns våld och som lever i en otrygghet
              efter dåligt fungerande relationer och utifrån de maktstrukturer
              som råder i vårt samhälle.
            </seg>
            <seg n="3ea3cc42">
              Nu är det inte så att regeringen har varit passiv, utan justitieministern
              har lämnat ett uppdrag till Håkan Friman som ska utreda den här
              frågan och återkomma. Nu förhåller det sig så att han kommer att
              återkomma med sina förslag den 28 juni, och när de har inkommit
              får man naturligtvis remittera dem. Då får vi se vilka slutsatser
              som ska dras utifrån remissinstansernas synpunkter.
            </seg>
          </u>
          <note type="speaker" n="faa35f8c">
            Anf. 69 HANS HOFF (S):
          </note>
          <u who="Q3374562" xml:id="i-ec064d59321d5687-1" n="785eb13e">
            <seg n="45e7b75d">
              Herr talman! Anders Borg är väldigt nöjd med hur situationen
              ser ut i dag och hur regeringen har agerat. Han är också mycket
              nöjd med att man efter fyra års utredande nu har tillsatt en ny
              utredningsperson som ska komma med något förslag framöver. Det
              är ju ändå bra att någonting sker i det hela.
            </seg>
            <seg n="085a66ac">
              Ett enskilt statsråd kan inte gå in och säga åt Skatteverket
              att stoppa de här besluten tills det finns en rättssäker ordning
              på plats. Men ett kollektivt regeringsbeslut kan mycket väl åstadkomma
              detta.
            </seg>
            <seg n="498de959">
              Enligt regeringens hemsida prioriterar Sverige genom Europarådet
              arbetet med att främja respekten för de mänskliga rättigheterna,
              demokrati och rättsstatens principer. En rättsstat kännetecknas
              av att rättssystemet är säkert. Det innebär bland annat att beslut
              som rör en själv ska kunna överklagas. Detta är mycket viktigt,
              och det fungerar i Sverige utom när det gäller just tryggheten
              för förföljda kvinnor genom skyddad identitet. Då finns inte möjligheten
              att få sin sak överprövad.
            </seg>
            <seg n="3cfbb992">
              En statlig utredning har konstaterat att hanteringen av spärrmarkering
              av personuppgifter inte är tillfredsställande och att kunskaperna
              hos de olika myndigheterna är bristfälliga. Vi kan läsa i tidningar
              om de ofta mycket tragiska konsekvenser som kan bli följden när
              förföljda kvinnors identitet röjs. Ändå agerar regeringen inte
              för att stärka skyddet och förbättra den situation som enligt
              utredningar och även myndigheterna själva inte fungerar på ett
              bra sätt.
            </seg>
            <seg n="ff50c818">
              I maj 2011 undertecknade Sverige Europarådets konvention om förebyggande
              och bekämpning av våld mot kvinnor och av våld i hemmet. Konventionen
              innehåller bland annat bestämmelser om förebyggande åtgärder och
              skyddsåtgärder för offren. I en kommentar sade justitieminister
              Beatrice Ask bland annat följande: Att förebygga och bekämpa våld
              mot kvinnor och våld i nära relationer är viktiga och prioriterade
              frågor för regeringen. Jag välkomnar konventionen som kommer att
              kunna fylla en viktig funktion såsom gemensam värdegrund för Europarådets
              medlemsstater.
            </seg>
            <seg n="2033e1b4">
              Herr talman! Sverige har förbundit sig att bekämpa våld mot kvinnor.
              Det är hög tid att regeringen fullgör våra åtaganden och stärker
              skyddet för förföljda kvinnor i handling. Det räcker inte bara
              med fina ord och att säga att man ska återkomma med nya utredningar
              längre fram. Man har faktiskt hållit på i fyra år med detta. Det
              är alldeles uppenbart att det inte är rättssäkert så som det sker
              i dag.
            </seg>
            <seg n="5134bc12">
              Jag tycker inte att jag fick bra svar på mina frågor, annat än
              att detta skulle utredas och att det var bra. Jag upprepar därför
              mina frågor. När kommer regeringen att lämna ett förslag till
              riksdagen om ett rättssäkert system till skydd för förföljda kvinnor
              och deras barn? Kommer regeringen att stoppa Skatteverkets överprövning
              av skyddade identiteter tills ett rättssäkert system är på plats?
            </seg>
            <seg n="b9895973">
              Anders Borg behöver inte svara som statsråd här och nu utan kan
              ta med sig frågorna till regeringen. Den kan överväga om det inte
              vore klokt att se till att Skatteverket avvaktar med att fatta
              beslut tills det finns ett system som är rättssäkert och som ger
              kvinnan möjlighet att vid avslag och borttagande av den skyddade
              identiteten vända sig till ännu en instans som kan pröva detta.
              I dag är det bara tjänstemannens beslut som utgör ett avgörande.
              Det finns inte möjlighet att vända sig vidare. Det är en stor
              brist i den svenska rättsstaten, herr talman.
            </seg>
          </u>
          <note type="speaker" n="ea13ea91">
            Anf. 70 EVA-LENA JANSSON (S):
          </note>
          <u who="Q3374622" xml:id="i-c83ff2f4d1c75d4c-3" n="1aacdd2f">
            <seg n="78157623">
              Herr talman! Det är hedervärt av Anders Borg att informera oss
              riksdagsledamöter om hur arbetet i Regeringskansliet går till
              och hur regeringsformen och riksdagsordningen ser ut. Men jag
              tror att vi har något så när koll på det där.
            </seg>
            <seg n="f3f7d947">
              Det Hans Hoff försöker förklara är att om regeringen vill agera
              kan den göra det mycket snabbare. Jag kan påminna Anders Borg
              om ett av de snabbaste beslut som riksdagen har fattat och som
              regeringen drev på. Det var en mycket kraftig förändring av a-kassan,
              som jag tror gjordes på tre veckor. Förändringen av sjukförsäkringen
              var om möjligt ännu snabbare när det gällde att försöka rätta
              till stora misstag som gjorts. Man rättade inte till grundproblemen,
              men man rättade till vissa saker.
            </seg>
            <seg n="5e621fae">
              Den här regeringen har alltså agerat i frågor som den själv har
              tyckt varit viktiga att agera i. När det gäller den här frågan
              kan man fundera på vad det är som gör att den har dragits så i
              långbänk. Precis som Anders Borg och Hans Hoff har sagt finns
              ingen partiskiljelinje i de här frågorna. Min bild är att både
              moderater, socialdemokrater och hela riksdagen har ett starkt
              engagemang i att få stopp på mäns våld mot kvinnor. Men då gäller
              det att stärka kvinnornas rätt att leva under den skyddade identitet
              som behövs tills den man som utsätter dem för hot och förföljelse
              hamnar bakom lås och bom.
            </seg>
            <seg n="966afcd8">
              Jag ställer mina frågor igen. Hur snabbt kommer det här att gå?
              Hur lång tid kommer det att ta före valet 2014 eller efter? Någon
              uppfattning måste finansministern ha. Han sitter trots allt i
              regeringen.
            </seg>
          </u>
          <note type="speaker" n="65e15c7e">
            Anf. 71 Finansminister ANDERS BORG (M):
          </note>
          <u who="Q182050" xml:id="i-843dca89be2a2457-29" n="068cd068">
            <seg n="79683482">
              Herr talman! Låt mig vara tydlig med att regeringen inte är nöjd
              med den situation som råder i Sverige. Det finns ett våld mot
              kvinnor från män, ofta i nära relationer, som är en del av den
              könsmaktsordning som råder och som måste bekämpas med hjälp av
              lagar, polis och normering.
            </seg>
            <seg n="c58ff0e7">
              Arbetet mot mäns våld mot kvinnor har intensifierats och förstärkts
              under alliansregeringens regeringsperiod. Det handlar om att insatserna
              i pengar räknat har skalats upp påtagligt, inte minst för att
              stötta skyddsverksamheten. Det handlar om att vi på en lång rad
              områden har skärpt straffen så att de som begår den typen av övergrepp
              får ta konsekvenserna av sitt handlande. Det handlar om att vi
              har gjort insatser för att fler poliser ska finnas i rättsväsendet
              och för att polisens verksamhet på området ska fungera bättre
              och vara mer välorganiserad.
            </seg>
            <seg n="d0a0ab89">
              Håkan Frimans utredning kommer att redovisas inom kort, och då
              kommer förslagen att skickas ut på remiss. Sedan ska regeringen
              återkomma. Såvitt jag förstår kommer den redovisningen att ske
              den 28 juni, det vill säga i morgon.
            </seg>
            <seg n="f7e55989">
              Sedan var det frågan om Skatteverkets arbete. Den sekretessmarkering
              som finns nu är inte ett sekretessbeslut av den myndighetskaraktär
              som det annars är fråga om vid beslut, utan det är en sekretessmarkering.
              Det ska vara en markering till tjänstemännen att om någon begär
              ut uppgifter om personen ska begäran särskilt noggrant prövas
              mot bakgrund av den hotsituation som finns. Därmed är det inte
              heller enligt svensk rätt möjligt att överklaga en sådan sekretessmarkering.
              Det sammanhänger med gällande rättsordning.
            </seg>
            <seg n="1ec0e7c9">
              I fråga om hur Skatteverket organiserar sitt arbete rör detta
              det inre arbetet i ett ämbetsverk. Jag vill ändå påpeka att den
              ordning vi har i Sverige enligt regeringsformen, riksdagsordningen
              och grundlagen är sådan att den ger ett utomordentligt starkt
              skydd för självständiga ämbetsverk att organisera sitt arbete.
              Det är till exempel den allra vanligaste formen nu är jag inte
              helt säker på det, men jag tror att det är den vanligaste formen
              av prövning som statsråd råkar ut för i konstitutionsutskottet.
              Har statsrådet respekterat de självständiga ämbetsverken eller
              har statsrådet ägnat sig åt ministerstyre? Ordningen är sådan
              att det är Skatteverket som lägger upp sina rutiner.
            </seg>
            <seg n="a42be82f">
              Låt oss nu titta på Håkan Frimans förslag, och låt oss sedan
              förhålla oss till vilka av dessa som ska bli lagstiftning. Sedan
              får vi återkomma till debatten.
            </seg>
          </u>
          <note type="speaker" n="44662187">
            Anf. 72 HANS HOFF (S):
          </note>
          <u who="Q3374562" xml:id="i-ec064d59321d5687-2" n="785eb13e">
            <seg n="40dc12e0">
              Herr talman! Anders Borg avslutade med att säga att vi får återkomma
              till debatten. Det hoppas jag verkligen att vi inte behöver. Jag
              anser att detta inte är en partipolitisk fråga över huvud taget.
              Det är absolut ingen valfråga eller ideologisk fråga. Det här
              handlar om de 12 000 i huvudsak kvinnor som utsätts allra mest,
              oftast av män som jagar, misshandlar eller förnedrar dem, så till
              den milda grad att de behöver skyddas för att kunna leva säkert.
            </seg>
            <seg n="5b19d306">
              Det är ingen sinekur att leva på det sättet, utan det är oerhört
              begränsande för ens möjligheter att leva ett bra liv. Det är priset
              kvinnorna betalar för att slippa misshandlas, hotas och trakasseras.
              I vissa fall kan det handla om liv och död.
            </seg>
            <seg n="d45f6779">
              Jag tar med mig vad finansministern har sagt om att man kommer
              att agera. Jag hoppas verkligen att det inte bara är ord utan
              att ministern avser att ta till sig vad utredningen lägger fram
              och jobba för att det verkligen blir någon form av förändring
              i dagens system.
            </seg>
            <seg n="20912bfc">
              Bland annat Folkbokföringsutredningen har tittat på frågan, och
              där finns ett stort kapitel som går igenom exakt hur det fungerar.
              Den visar på den ena bristen efter den andra i dagens system.
              Jag tog för givet att regeringens förslag som lades fram i mars
              utifrån Folkbokföringsutredningens konkreta åtgärder skulle innebära
              förbättringar för förföljda kvinnor och deras barn. Men det gjorde
              det inte, utan i stället tillsattes en ny utredning.
            </seg>
            <seg n="e91f7ff4">
              Men jag ser det som positivt, och jag hoppas att regeringen agerar
              för dessa människor. Det är människor som är extremt utsatta,
              och de förtjänar faktiskt en bättre livssituation än vad de har
              i dag. Om samhället kan hjälpa till på något vis ska vi försöka
              göra det på ett så bra sätt som möjligt.
            </seg>
          </u>
          <note type="speaker" n="48b191f3">
            Anf. 73 Finansminister ANDERS BORG (M):
          </note>
          <u who="Q182050" xml:id="i-19b0a1683d671c07-1" n="068cd068" next="i-774cb89139a47b64-1">
            <seg n="29434fe2">
              Herr talman! Arbetet i regeringen är inte så fördelat att jag
              är ansvarig för de rättsvårdande insatserna, och det är där i
              grund och botten som det tunga arbetet med att stoppa mäns våld
              mot kvinnor ligger. Men jag vet att regeringen har skalat upp
              sina breda insatser mot kvinnovåld, att vi har förstärkt straffsatserna
              och att vi arbetar bland annat utifrån Påföljdsutredningen för
              att ytterligare förstärka straffen för att stoppa och motverka
              mäns våld mot kvinnor.
            </seg>
            <seg n="3ebc7c07">
              Vi vet att hela rättskedjan från polis till åklagare och domstolar
              har fått resurser och utrymme för att jobba med dessa frågor.
              Nu får vi nya förslag från Håkan Friman inom kort, och de ska
              gå ut på remiss. Då ska frågan återigen prövas vad vi kan göra
              för att även utifrån sekretessmarkering och personuppgifter kunna
              skydda kvinnor som utsätts för mäns våld.
            </seg>
          </u>
          <note n="68aa3844">
            Överläggningen var härmed avslutad.
          </note>
          <note n="728c5564">
            Ajournering
          </note>
          <note n="52a5db66">
            Kammaren beslutade kl. 15.31 på förslag av andre vice talmannen
            att ajournera förhandlingarna i cirka fyra minuter.
          </note>
          <u who="Q182050" xml:id="i-774cb89139a47b64-1" n="068cd068" prev="i-19b0a1683d671c07-1">
            <seg n="fa52ac29">
              Återupptagna förhandlingar
            </seg>
          </u>
          <note n="66db551b">
            Förhandlingarna återupptogs kl. 15.36.
          </note>
          <note n="f2048f1e">
            14 § Svar på interpellation 2012/13:471 om regeringens budgetarbete
          </note>
          <note type="speaker" n="c20fe307">
            Anf. 74 Finansminister ANDERS BORG (M):
          </note>
          <u who="Q182050" xml:id="i-843dca89be2a2457-30" n="068cd068">
            <seg n="ce080a8e">
              Herr talman! Eva-Lena Jansson har frågat mig om jag avser att
              vidta några åtgärder för att budgetpropositionen för 2014 ska
              innehålla en djupgående jämställdhetsanalys och på vilket sätt
              jag avser att säkerställa att inte budgetpropositionen medverkar
              till större ekonomiska skillnader mellan kvinnor och män.
            </seg>
            <seg n="0e489810">
              Regeringens huvudsakliga strategi för att nå jämställdhetsmålen
              är jämställdhetsintegrering. Arbetet med jämställdhetsintegrering
              är prioriterat av regeringen, och det pågår ett systematiskt och
              planmässigt arbete med jämställdhetsintegrering i Regeringskansliet
              där varje statsråd är ansvarig för jämställdhetsintegrering inom
              sitt politikområde. SCB följer, på regeringens uppdrag, årligen
              upp hur väl regeringen lever upp till sin egen strategi och sina
              egna åtaganden avseende jämställdhetsintegrering. I budgetpropositionen
              för 2013 var 42 procent av tabeller och diagram könsuppdelade
              och analyserade efter kön, och i finansplanen och dess bilagor
              var hela 81 procent av tabeller och diagram könsuppdelade. Regeringen
              har tagit del av kvinnolobbyns granskning, och de konstruktiva
              förslagen på förbättringsområden är värdefulla i vårt arbete med
              kommande budgetpropositioner.
            </seg>
            <seg n="d92ac962">
              Målet för den ekonomiska jämställdhetspolitiken är att kvinnor
              och män ska ha samma möjligheter och villkor i fråga om utbildning
              och betalt arbete som ger ekonomisk självständighet livet ut.
              Ett eget arbete utgör grunden för ekonomisk självständighet. Men
              många kvinnor arbetar i sektorer där lönerna är lägre. Fler kvinnor
              än män arbetar deltid. Fler kvinnor än män är timanställda. Regeringen
              har sedan den tillträdde fört en politik för att sänka trösklarna
              in på arbetsmarknaden och göra det mer lönsamt att gå från deltid
              till heltid. Det är min ambition att fortsätta med denna politik
              som ger allt fler kvinnor och män möjlighet till egen, självständig
              försörjning.
            </seg>
          </u>
          <note type="speaker" n="fcbcb02b">
            Anf. 75 EVA-LENA JANSSON (S):
          </note>
          <u who="Q3374622" xml:id="i-c83ff2f4d1c75d4c-4" n="1aacdd2f">
            <seg n="3ff925d3">
              Herr talman! Jag vill börja med att tacka Anders Borg för svaret.
            </seg>
            <seg n="ba2c62aa">
              Sveriges Kvinnolobby har nyligen presenterat en rapport där man
              har gjort en jämställdhetsgranskning av regeringens budgetproposition.
              I rapporten finns ett avsnitt med följande korta slutsatser:
            </seg>
            <seg n="a319c521">
              Därför har jag ställt två frågor till finansminister Borg:
            </seg>
            <seg n="c87856fe">
              På de här frågorna har jag inte fått något riktigt konkret svar
              från finansministern, och det är oklart varför. Vi har ju sett
              att de ekonomiska skillnaderna ökar. Det kommer att debatteras
              senare här i kammaren. Vi har också sett att de som har tjänat
              mest på regeringens politik är rika män. De stora förlorarna är
              kvinnor med låg inkomst.
            </seg>
            <seg n="7251c2cc">
              Vad tänker då regeringen göra? Man citerar målet för den ekonomiska
              jämställdhetspolitiken som antogs av Sveriges riksdag efter en
              utredning av Gertrud Åström, som numera också är ordförande för
              Sveriges Kvinnolobby. Man kan tycka att det är en mycket relevant
              kritik som Sveriges Kvinnolobby kommer med.
            </seg>
            <seg n="d68b6ab8">
              I sitt svar säger regeringen att man har tagit del av kvinnolobbyns
              granskning och att de konstruktiva förslagen på förbättringsområden
              är värdefulla i arbetet med kommande budgetpropositioner. Min
              fråga är: Kommer man att vidta några åtgärder utifrån de punkter
              som jag läste upp? Det framgår inte av svaret.
            </seg>
            <seg n="ae3b58df">
              Vi har också rätt nyligen kunnat ta del av att i Regeringskansliet
              tjänar kvinnor 88 procent av mäns löner. Vi kan se att detta med
              regeringens politik med jämställdhetsreglering inte fungerar som
              man kan tänka sig.
            </seg>
            <seg n="0e3171f7">
              Jag har några frågor till Anders Borg. Avser Anders Borg att
              avskaffa vårdnadsbidraget, som har en stor del i att kvinnor i
              dag inte befinner sig på arbetsmarknaden? Avser Anders Borg att
              se till att kvinnor och män får rätt till barnomsorg på obekväm
              arbetstid? Avser Anders Borg att stärka personers rätt till heltidsanställning
              på arbetsmarknaden? Har han för avsikt att höja taket i sjukförsäkringen?
              Hur ser Anders Borg på en jämställd föräldraförsäkring, och är
              Anders Borg nöjd med riksdagens beslut om att införa lönekartläggning?
            </seg>
          </u>
          <note type="speaker" n="5f65e168">
            Anf. 76 FREDRIK SCHULTE (M):
          </note>
          <u who="Q6169540" xml:id="i-bd6d9316fae55ba5-0" n="0b93f2d0">
            <seg n="ae8e88e1">
              Herr talman! Det här är en viktig fråga, och det är en bra interpellation
              så till vida. Det här är något man måste följa noga och se till
              att Sverige fortsätter vara ett av de länder i världen som är
              mest jämställda.
            </seg>
            <seg n="201acb58">
              Liksom finansministern tycker jag att de förslag som kvinnolobbyn
              kom med i flera avseenden är konstruktiva och något man absolut
              ska överväga att ta till sig.
            </seg>
            <seg n="3dc87e56">
              Precis som finansministern är inne på är den kanske viktigaste
              jämställdhetsfrågan, där Sverige faktiskt sticker ut internationellt,
              att se till att så många kvinnor som möjligt faktiskt får chansen
              att delta på arbetsmarknaden och klara sin egen försörjning.
            </seg>
            <seg n="d4b61f0b">
              Om vi jämför med länder i vår omvärld som är rimliga att jämföra
              med, till exempel Tyskland eller Österrike, ser vi att många av
              dessa länder har ett relativt sett lågt deltagande från kvinnors
              sida på arbetsmarknaden. I Österrike för man en officiell aktiv
              hemmafrupolitik. Det är också detta som är anledningen till att
              Österrike har en väldigt låg arbetslöshet. Österrike har en arbetslöshet
              på 4,9 procent, vilket är lägst i Europa. Det är till stora delar
              tack vare eller på grund av, ska man väl säga att man för en aktiv
              hemmafrupolitik. I stället för att som kvinna vara arbetslös och
              söka jobb uppmuntras man att vara hemma. Det tycker jag är problematiskt.
              Sverige ska inte välja den vägen.
            </seg>
            <seg n="3f343d72">
              Trots att jag som sagt tycker att det är en bra interpellation
              måste jag ändå lite bolla frågan tillbaka till Eva-Lena Jansson.
              Jag tycker att det är problematiskt att Socialdemokraterna nu
              börjar jämföra oss med Österrike och lyfta fram Österrike som
              ett positivt exempel. Man talar om att Sverige ska ha lika låg
              arbetslöshet som Österrike.
            </seg>
            <seg n="3dc8abdd">
              Samtidigt minns vi hur det var under Göran Perssons tid vid makten.
              Man förtidspensionerade hundratusentals människor. På så sätt
              sopade man problemen under mattan och gjorde siffrorna lite mer
              tilltalande.
            </seg>
            <seg n="1162a334">
              Detta var den politik ni förde under 1990-talet och början av
              2000-talet. Nu hyllar ni Österrike för deras hemmafrupolitik eller
              inte explicit för deras hemmafrupolitik utan för deras låga arbetslöshet,
              som är en effekt av den och talar om mål för sysselsättning och
              arbetslöshet utan att presentera konkreta förslag på hur ni ska
              nå dem. Lägger man ihop detta kan man börja ana ugglor i mossen.
              Man börjar nästan misstänka att ni ska återgå till den politik
              ni förde tidigare, som de facto var en hemmafrupolitik.
            </seg>
            <seg n="34adfefd">
              I Österrike säger man officiellt att man vill att kvinnor ska
              vara hemma och ta hand om barnen. Den praktiska konsekvensen blir
              precis likadan i Sverige om man förtidspensionerar en massa kvinnor
              som faktiskt kan arbeta, vilket var det ni gjorde.
            </seg>
            <seg n="1249cb3b">
              Även om det är en bra interpellation och det är viktigt att de
              här frågorna tas upp tycker jag att Eva-Lena Jansson borde utveckla
              sina svar med anledning av hennes eget partis ställningstagande
              i den här typen av frågor.
            </seg>
          </u>
          <note type="speaker" n="06575f8b">
            Anf. 77 Finansminister ANDERS BORG (M):
          </note>
          <u who="Q182050" xml:id="i-843dca89be2a2457-31" n="068cd068">
            <seg n="b716b1f3">
              Herr talman! Den fråga man ska ställa sig som politiker är: Vilka
              är de grundläggande värderingar som ska styra vårt samhälle?
            </seg>
            <seg n="5a179561">
              Den mest självklara och naturliga utgångspunkten är att alla
              människor har ett lika värde och att alla människor ska ha möjlighet
              till frihet att forma sitt liv utifrån sina värderingar och sina
              föreställningar. De hinder som finns för det det kan vara lagar
              och regler som ger människor och grupper olika förutsättningar
              bör förändras. Män och kvinnor, oberoende av etnicitet, sexuell
              läggning, varifrån i landet de kommer eller från vilken social
              bakgrund de kommer, ska ha förutsättningar för att i största möjliga
              utsträckning själva forma sitt liv. Det är den mest självklara
              liberala utgångspunkten för vårt samhällsbygge.
            </seg>
            <seg n="0bf19024">
              Därför är naturligtvis jämställdhetsarbetet centralt. Det ska
              inte vara så att kvinnor begränsas av könsroller eller att kvinnors
              frihet och möjlighet att utvecklas begränsas av strukturer, lagar,
              regler, normer eller värderingar som gör att deras förutsättningar
              och tillgång till ekonomiska resurser, arbete, välfärd, frihet
              och utveckling är sämre.
            </seg>
            <seg n="87bcb90d">
              Det är därför regeringen för en väldigt aktiv jämställdhetspolitik.
              Vi har genom centrala åtgärder som jobbskatteavdrag, sänkt restaurangmoms,
              RUT- och ROT-avdrag och förändringar av välfärdssystemet förbättrat
              förutsättningarna för kvinnor att vara på arbetsmarknaden. Det
              är den mest avgörande jämställdhetsfrågan: att män och kvinnor
              i lika utsträckning ska ha förutsättningar att arbeta och därmed
              ha den frihet och självständighet som en egen inkomst ger.
            </seg>
            <seg n="234b4a4e">
              Låt mig redovisa att vi trots en mycket svår ekonomisk utveckling,
              där jämställdheten i många regioner och länder har backat, har
              gjort framsteg i Sverige. Kvinnors sysselsättning har sedan 2006
              ökat med något över 110 000 personer. Andelen som har gått över
              till heltid har ökat från 49 till 52 procent. Vi fortsätter en
              utveckling där mäns andel av föräldraförsäkringen ökar och kvinnors
              andel långsamt minskar.
            </seg>
            <seg n="45560d6f">
              Det har visat sig, även om det är en längre och bredare tendens,
              att hemarbetet i dag fördelas jämnare mellan män och kvinnor än
              vad som tidigare varit fallet. Män har ökat sitt hemarbete under
              småbarnsåren med 40 minuter under den senaste tioårsperioden.
              Fortsätter den utvecklingen kommer vi att nå ett väsentligt jämställdare
              samhälle.
            </seg>
            <seg n="0393b48f">
              Till detta kommer att kvinnors löner som andel av männens under
              perioden 20062012 har ökat från 84 till 86 procent. När det gäller
              sysselsättning, heltid, föräldraförsäkring, hemarbete och löneandel
              har vi alltså gjort framsteg.
            </seg>
            <seg n="5f9f2e7f">
              Det är naturligtvis inte slumpmässigt. Det sammanhänger med att
              när vi öppnar vår arbetsmarknad och när vi ger starkare drivkrafter
              att gå in på arbetsmarknaden och att gå från kortare arbetstid
              till längre eller till och med heltid gynnar det i stor utsträckning
              kvinnor.
            </seg>
            <seg n="b07047ab">
              Alla utvärderingar som görs av jobbskatteavdraget, till exempel,
              visar att eftersom vi gör de största sänkningarna av marginaleffekterna
              när det gäller de lägre inkomsterna har det störst effekt på kvinnors
              arbetskraftsdeltagande. Detta visar utredning efter utredning.
            </seg>
            <seg n="3500e073">
              Till det kommer att en ökad tillgänglighet och en ökad valfrihet
              inom vård och omsorg och hela välfärdssektorn naturligtvis innebär
              bättre förutsättningar för kvinnor. Trots att vi har gjort framsteg
              bär kvinnor ofta större ansvar för hemarbetet i dag än vad män
              gör. Därmed är en ökad valfrihet och ökade möjligheter att anpassa
              till den enskildes förutsättningar också viktiga jämställdhetsreformer.
            </seg>
          </u>
          <note type="speaker" n="ebf90724">
            Anf. 78 EVA-LENA JANSSON (S):
          </note>
          <u who="Q3374622" xml:id="i-c83ff2f4d1c75d4c-5" n="1aacdd2f">
            <seg n="0074a920">
              Herr talman! Man kan säga mycket om Anders Borg, men svara på
              frågor är han inte bra på. Jag ställde ett antal frågor. Han lät
              konsekvent bli att svara på frågorna.
            </seg>
            <seg n="a5397827">
              Om man sänker ersättningen till de sjuka och arbetslösa uppstår
              en större skillnad mellan dem som jobbar och dem som inte har
              ett jobb eller, rättare sagt, som har ersättning för att de är
              sjuka eller arbetslösa. Det är en helt korrekt uppfattning. Frågan
              är om det gör de sjuka friskare. Frågan är om de arbetslösa lättare
              får jobb för att de får lägre ersättning. Jag tror inte på det
              sambandet. Men det kanske Anders Borg gör.
            </seg>
            <seg n="c87d3783">
              Sedan kan jag ställa frågor till Fredrik Schulte som gav sig
              in i debatten och påtalade att det i Österrike är många kvinnor
              som är hemmafruar. Då är min fråga till Fredrik Schulte: Om man
              inte vill ha den politiken den vill inte jag heller ha varför
              har man ställt sig bakom vårdnadsbidrag i Sveriges riksdag? Varför
              tycker Fredrik Schulte att det är så bra?
            </seg>
            <seg n="d4991400">
              Vad är det för slutsatser Anders Borg drar, och vad är det för
              aktiva åtgärder som Anders Borg tänker vidta med anledning av
              Sveriges Kvinnolobbys ganska kraftiga kritik mot regeringen? Ni
              kan inte det här med jämställdhet.
            </seg>
            <seg n="5168c838">
              Du försöker citera den politik som Göran Persson införde det
              handlar om samma makt att forma samhället och sitt eget liv när
              man införde målen för jämställdhetspolitiken. Det är bra att Anders
              Borg kan säga samma saker. Men man förvägrar kvinnor rätten till
              heltid. Man förvägrar kvinnor rätten till barnomsorg på obekväm
              arbetstid. Man säkerställer att kvinnor blir utförsäkrade. 70
              000 har blivit utförsäkrade under Anders Borgs tid som finansminister,
              och vi vet att en stor del av dem är kvinnor. En hel del av dem
              har ingen inkomst. Många av dem lever på försörjningsstöd i dag.
            </seg>
            <seg n="c9130332">
              Är Anders Borg nöjd med det? Det ekonomiska målet är ju att man
              ska ha ett ekonomiskt jämställt liv livet ut, en ekonomisk försörjning
              livet ut. Då kan jag tala om för Anders Borg att sänkt skatt inte
              är pensionsgrundande. Låga ersättningar i sjukförsäkringen och
              i arbetslöshetsförsäkringen är pensionsgrundande. Men det blir
              mindre till pension om man sänker ersättningen för de sjuka och
              arbetslösa.
            </seg>
            <seg n="780ca937">
              Möjligheten till ökade löner minskar. Det totala lönereformutrymmet
              minskar med regeringens skattesänkning. Det får naturligtvis effekter
              när det gäller hur mycket kvinnor kan ta ut i de kvinnodominerade
              sektorerna. Jag har inte sett hittills att Anders Borg har föreslagit
              att man i den gemensamma sektorn ska ha högre lön, men det kanske
              kommer.
            </seg>
            <seg n="903690a1">
              Jag har några fler frågor. Är Anders Borg nöjd med att vi nu
              i riksdagen har fått en majoritet för att man ska genomföra lönekartläggningar
              igen i företag? Hur ser Anders Borg på en jämställd föräldraförsäkring?
              Är Anders Borg för att vi i Sveriges riksdag ska införa en jämställd
              föräldraförsäkring?
            </seg>
            <seg n="5c7ca843">
              Man kan läsa utredningar. Anders Borg är ganska förtjust i utredningar.
              Då kan han konstatera, om han läser SCB:s statistik, att den viktigaste
              åtgärden för att få ett mer jämställt samhälle är att göra föräldraförsäkringen
              mer jämställd.
            </seg>
            <seg n="2bda06c3">
              Om Anders Borg läser den SCB-statistik som han hänvisar till
              kan han titta på Lämpligt heltidsarbete saknas/söker heltid. Den
              gruppen är 200 000 kvinnor. Bekymrar det Anders Borg över huvud
              taget?
            </seg>
            <seg n="35ce2c43">
              Om Anders Borg ids, orkar, kan och vill får han gärna svara på
              mina frågor.
            </seg>
          </u>
          <note type="speaker" n="81aeb482">
            Anf. 79 FREDRIK SCHULTE (M):
          </note>
          <u who="Q6169540" xml:id="i-bd6d9316fae55ba5-1" n="0b93f2d0">
            <seg n="16536bb8">
              Herr talman! Eva-Lena Jansson frågade mig hur jag kunde vara
              en anhängare av vårdnadsbidraget. Jag ska vara ärlig och säga
              att jag nog inte är en av de riksdagsledamöter i den borgerliga
              alliansen som är en jättestor anhängare av vårdnadsbidraget. Men
              vi har en koalitionsregering. Vi ska samarbeta i fyra partier.
              Det innebär att man måste ge och att man måste ta. Man måste acceptera
              det.
            </seg>
            <seg n="c8aaa656">
              Jag vet att ni i Socialdemokraterna låtsas som att ni inte behöver
              samarbeta om olyckan skulle vara framme och de rödgröna skulle
              bli det större blocket. Ni låtsas som att det är som i gamla tider
              när Socialdemokraterna hade 45 procent och man inte behövde ta
              hänsyn till Miljöpartiet och Vänsterpartiet. Skillnaden mellan
              oss och er är just att vi är ärliga med detta och konstaterar
              att man måste göra eftergifter.
            </seg>
            <seg n="36e8e362">
              Frågan är vilka av Miljöpartiets och Vänsterpartiets galenskaper
              ni kommer att behöva köpa. Det ska bli intressant att se.
            </seg>
            <seg n="ff8e62ba">
              Vårdnadsbidraget ger någon tusenlapp till kvinnor. Att förtidspensionera
              kvinnor, som ni sysslade med under 90-talet och i början av 2000-talet,
              skapar ett permanent utanförskap. Ni förde en inofficiell hemmafrupolitik,
              där ni såg till att hundratusentals kvinnor fastnade i utanförskap.
              Nu anklagar ni oss för att vi försöker få de kvinnorna att ta
              sig tillbaka till arbetsmarknaden, och så hyllar ni Österrike
              och är farligt lika Göran Persson i er argumentation. Ni försöker
              framhålla att ni vill minska arbetslösheten. Ni förklarar inte
              riktigt hur. Det låter farligt likt hur Göran Persson löste det,
              det vill säga med förtidspensioner.
            </seg>
            <seg n="66b8631b">
              Det är den nya den dolda 50-talspolitiken hemmafrupolitiken,
              där Socialdemokraterna försätter människor i utanförskap.
            </seg>
          </u>
          <note type="speaker" n="4957b527">
            Anf. 80 Finansminister ANDERS BORG (M):
          </note>
          <u who="Q182050" xml:id="i-843dca89be2a2457-32" n="068cd068">
            <seg n="38f1b119">
              Herr talman! Att jämställdheten förbättras i Sverige genom att
              sysselsättningen ökar med 100 000 och att andelen med heltid ökar
              hänger naturligtvis ihop med arbetslinjen.
            </seg>
            <seg n="64626694">
              Då kan man kanske argumentera genom att säga: Jämställdheten
              i Sverige har alltid ökat, så det har ingenting med arbetslinjen
              att göra. Men det väcker faktiskt en del frågor. Jag redovisade
              här att andelen som arbetar heltid har ökat från 49 till 52 procent
              tack vare att vi har förstärkt drivkraften att arbeta. Vi kan
              jämföra det med den socialdemokratiska perioden. Då gick andelen
              som arbetar heltid från 51 till 49 procent. Andelen som arbetade
              heltid minskade alltså från 51 till 49 procent. Därefter, under
              vår period, har jämställdheten ökat från 49 till 52 procent.
            </seg>
            <seg n="adf23f47">
              Det är samma sak när vi tittar på mäns och kvinnors löneandelar.
              När Socialdemokraterna regerade gick kvinnors löner som andel
              av männens från 84 procent till 84 procent. En förändring från
              84 procent till 84 procent är ingen förändring. Det är att kvinnors
              andel av männens står still. Under vår period har den ökat från
              84 till 86 procent.
            </seg>
            <seg n="9f06cdc8">
              Det här är viktiga förändringar som ligger i linje med den politik
              som har förts. Jag ska försöka tydliggöra varför.
            </seg>
            <seg n="0271346d">
              Om man har en politik för att sortera ut människor, för att underminera
              sysselsättningen och för att bygga upp ett stort utanförskap,
              som ju var kärnan i den socialdemokratiska politiken, försvagas
              människors förankring på arbetsmarknaden. Då fastnar inte minst
              många kvinnor i låglöneyrken med svag förankring på arbetsmarknaden
              och dålig inkomstutveckling.
            </seg>
            <seg n="08bc70b8">
              Under vår period vid regeringsmakten har arbetslinjen kommit
              främst. Det har haft betydande effekter. Vi har gjort det mer
              lönsamt att arbeta. Marginaleffekten för en kvinna som vill gå
              in på arbetsmarknaden och arbeta halvtid har gått ned dramatiskt
              och ligger nu på snäppet under 20 procent. Marginaleffekten när
              det gäller att gå från halvtid till heltid har dramatiskt sänkts
              och ligger i dag väl i linje med OECD-genomsnittet, från att ha
              tillhört de högsta beskattningar man utsatt låginkomsttagare för.
            </seg>
            <seg n="51054809">
              Om vi tror att ekonomiska drivkrafter spelar någon roll vi har
              alkoholskatter, tobaksskatter och bensinskatter spelar de naturligtvis
              också roll på arbetsmarknaden. Har man väldigt hög beskattning
              på låga inkomster, väldigt låg avkastning på arbete och bidragssystem
              som ger avtrappningar skapar man fattigdomsfällor, inaktivitetsfällor
              och arbetslöshetsfällor för kvinnor. Det har vi öppnat, och därmed
              ser vi effekterna.
            </seg>
            <seg n="2ad44001">
              Arbetslinjen har förstärkts. Det har också blivit det är minst
              lika centralt lättare att anpassa vardagen till arbetslivet för
              kvinnor, inte minst därför att vi har en större valfrihet och
              en större tillgänglighet inom vård och omsorg.
            </seg>
            <seg n="41ffd591">
              Vi har alltså, till skillnad från de flesta andra länder, fler
              anställda i välfärdssektorerna i dag. Man ska komma ihåg att det
              är utifrån att Sverige har högst andel bland OECD-länderna av
              sysselsättning inom välfärdssektorn och den offentligfinansierade
              omsorgssektorn. Trots det har vi under krisåren haft en ökning
              av sysselsättningen inom den kommunalt finansierade välfärden,
              medan man i andra länder har skurit ned.
            </seg>
            <seg n="663e1d61">
              Det har inneburit att kvinnor i dag har lättare att anpassa vardagen
              till arbetslivet. När man förstärker arbetslinjen och gör det
              lättare för kvinnor att anpassa sin vardag till att arbeta ökar
              jämställdheten. Därför är det i dag 115 000 fler kvinnor som jobbar.
              Därför är det i dag fler kvinnor som arbetar heltid. Och därför
              har löneskillnaderna mellan män och kvinnor minskat. Det är naturligtvis
              en positiv utveckling.
            </seg>
          </u>
          <note type="speaker" n="5667dab8">
            Anf. 81 EVA-LENA JANSSON (S):
          </note>
          <u who="Q3374622" xml:id="i-c83ff2f4d1c75d4c-6" n="1aacdd2f">
            <seg n="4b407294">
              Herr talman! Det är synd att finansministern är så styrd av det
              han har skrivit före interpellationsdebatten att han inte riktigt
              kan ta till sig att den som interpellerar honom faktiskt ställer
              frågor. Jag upprepar frågorna, så kanske finansministern kan anteckna
              dem, för nu ser jag att han har penna framme i alla fall.
            </seg>
            <seg n="04bb33e7">
              Vårdnadsbidrag, är det en bra jämställdhetspolitik? Tycker finansministern
              att kvinnor ska ha rätt till barnomsorg på obekväm arbetstid?
              Tycker finansministern att man ska ha rätt till heltidsanställningar?
              Är det bra med höjt tak i sjukförsäkringen? Är det bra om vi får
              en jämställd föräldraförsäkring? Är finansministern intresserad
              av en jämställd föräldraförsäkring? Ja eller nej! Tycker finansministern
              att det är bra att riksdagens majoritet nu har bestämt sig för
              att införa lönekartläggning igen? Jag tänker framför allt på Regeringskansliet,
              där vi nu ser att det finns löneskillnader mellan kvinnor och
              män. Att 200 000 kvinnor i åldern 2064 år är deltidsarbetande,
              är finansministern nöjd med det? Han pratar ju om arbetslinjen.
            </seg>
            <seg n="60a83319">
              Vi har en finansminister som på största allvar påstår att man
              bedriver en jämställdhetspolitik, och ändå ser vi hur de ekonomiska
              skillnaderna ökar och ökar starkast mellan kvinnor med låg inkomst
              och män som är rika.
            </seg>
            <seg n="d45cc61f">
              Då kan man diskutera sjukförsäkringen, när kvinnor blir utförsäkrade.
              Fredrik Schulte påstår att de är hemmafruar. Jag antar att Försäkringskassan
              hade goda grunder för att de skulle blir sjukskrivna. Hade de
              inte det kan man naturligtvis ta en diskussion med Försäkringskassan,
              men du ska inte ta diskussionen med mig. För mig är det viktigt
              att när människor är sjuka ska de också ha en trygg ersättning.
              De ska inte gå på försörjningsstöd, som finansministern tycker
              är viktigt.
            </seg>
            <seg n="6091439a">
              Svara nu, finansministern, på mina frågor om jämställdhetspolitiken!
            </seg>
          </u>
          <note type="speaker" n="7f48911c">
            Anf. 82 Finansminister ANDERS BORG (M):
          </note>
          <u who="Q182050" xml:id="i-843dca89be2a2457-33" n="068cd068">
            <seg n="c257506d">
              Herr talman! Regeringens jämställdhetspolitik är stark och aktiv.
              Sverige är ett av världens mest jämställda länder. Det ger svenska
              kvinnor och svenska män bättre förutsättningar än medborgarna
              i nästan alla andra länder att förverkliga sina livsdrömmar. Att
              hitta sin väg genom livet, oavsett kön, social bakgrund och etnicitet,
              är vad som kännetecknar Sverige, ett samhälle som präglas av jämställdhet
              och tolerans.
            </seg>
            <seg n="ff6658b5">
              Då är det naturligtvis glädjande att regeringens politik fortsätter
              att driva på utvecklingen, att vi har kunnat få en ökad jämställdhet
              genom att över 100 000 fler kvinnor är sysselsatta i dag än 2006,
              att fler kvinnor arbetar heltid än tidigare, trots att vi under
              de socialdemokratiska åren såg hur andelen heltidsarbetande minskade.
              I dag har vi alltså större andel av kvinnors löner om man jämför
              med mäns, trots att detta stod still under de socialdemokratiska
              åren.
            </seg>
            <seg n="6bbb701a">
              Det är så tydligt att detta sammanhänger med regeringens arbetslinje.
              Det är den som ger resultat. Det är reformerna och välfärdspolitiken
              som gör att kvinnor i större utsträckning har tillgång till välfärdsresurser,
              kan vara på arbetsmarknaden och kan forma de olika servicebehov
              som vi har i välfärden och annat till att man också ska delta
              på arbetsmarknaden. Ett jämställt samhälle präglas av att människor
              kan arbeta och leva på lika villkor i Sverige. Det är naturligtvis
              en framgång att regeringens arbetslinje har bidragit till detta.
            </seg>
          </u>
          <note n="68aa3844">
            Överläggningen var härmed avslutad.
          </note>
          <note n="2ba737c4">
            15 § Svar på interpellation 2012/13:478 om växande ekonomiska
            klyftor
          </note>
          <note type="speaker" n="8120579f">
            Anf. 83 Finansminister ANDERS BORG (M):
          </note>
          <u who="Q182050" xml:id="i-843dca89be2a2457-34" n="068cd068">
            <seg n="204a63cc">
              Herr talman! Pia Nilsson har frågat mig vilka åtgärder jag avser
              att vidta för att minska inkomstklyftorna och för att upprätthålla
              Sveriges position som ett jämlikt föredöme i OECD.
            </seg>
            <seg n="d1ac21b7">
              När OECD för några veckor sedan rangordnade 34 länder utifrån
              en mängd olika dimensioner av livskvalitet och välstånd, Better
              Life Index, hamnade Australien och Sverige i topp. Uppräkningen
              av likartade mätningar skulle kunna fortsätta utan att den övergripande
              bilden skulle förändras: Sverige är ett av världens bästa länder
              att leva i. Det är ett faktum som sällan återspeglas i samhällsdebatten.
            </seg>
            <seg n="ac9aa0c2">
              Den OECD-rapport som Pia Nilsson refererar till beskriver bland
              annat hur hushållens disponibla inkomster har utvecklats i OECD-området
              under krisåren 20072010. För Sverige redovisas en mycket positiv
              utveckling. Den genomsnittliga inkomsten har ökat realt med nästan
              3 procent årligen. Endast Slovakien och Polen har haft en starkare
              utveckling. I flertalet OECD-länder har i stället de genomsnittliga
              disponibla inkomsterna minskat under krisåren. I 21 av 33 OECD-länder
              har dessutom inkomsterna minskat i botten av inkomstfördelningen,
              och i många länder är minskningen betydande. Det är i dessa länder
              den reella ekonomiska utsattheten har ökat under krisåren inte
              i Sverige.
            </seg>
            <seg n="189fc777">
              Offentliga välfärdstjänster som barnomsorg, utbildning, hälso-
              och sjukvård samt äldreomsorg är en viktig del av fördelningspolitiken.
              Dessa subventionerade tjänster är centrala för att utjämna livschanser
              och levnadsvillkor. Inget land lägger mer resurser än Sverige
              på välfärdstjänster. När värdet av dessa tjänster beaktas ser
              man att Sverige har den lägsta spridningen av inkomster i OECD-området.
            </seg>
            <seg n="2cdf95d2">
              Den vanligaste orsaken till en svag ekonomi är avsaknaden av
              arbete. Därför har regeringens fördelningspolitiska arbete sedan
              tillträdet 2006 inriktats mot att stärka drivkrafterna för arbete.
              Sedan 2006 har utanförskapet minskat med 200 000 helårspersoner.
              Därtill har riktade insatser genomförts för att stärka de ekonomiska
              marginalerna för utsatta hushåll med svag ekonomi. Därigenom läggs
              grunden för ett samhälle som håller ihop.
            </seg>
          </u>
          <note type="speaker" n="de08086f">
            Anf. 84 PIA NILSSON (S):
          </note>
          <u who="Q3370093" xml:id="i-4a8fbc8534ba3f00-0" n="3e9fd6ee">
            <seg n="954c69a6">
              Herr talman! Tack, finansministern, för svaret!
            </seg>
            <seg n="fe7e8703">
              En färsk rapport visar att Sverige är det land där inkomstklyftorna
              ökar snabbast av alla 34 OECD-länder. Även en undersökning från
              Statistiska centralbyrån, SCB, visar på samma resultat: Klyftorna
              i Sverige ökar.
            </seg>
            <seg n="e97d1e46">
              Andelen hushåll som tjänar mindre än hälften så mycket som medelsvensson
              har ökat från knappt 4 procent till drygt 9 procent, det vill
              säga den relativa fattigdomen har mer än fördubblats. Växande
              skillnader tycks vara en global trend, men i inget annat OECD-land
              har ökningen varit så dramatisk som i Sverige. Från att ha varit
              landet med de minsta klyftorna har vi halkat ned till 14:e plats
              och är nu sämst i Norden. Även länder som Slovenien, Tjeckien
              och Österrike har passerat oss.
            </seg>
            <seg n="69ce8010">
              Sverige är ett fantastiskt land att leva i. Men det jämlika skyltfönstret
              mot omvärlden, som har varit vårt stolta flaggskepp under så lång
              tid, börjar nu krackelera. Om detta vill inte Anders Borg tala
              men det vill jag.
            </seg>
            <seg n="c6c0caaf">
              Det råder spretiga uppfattningar inom Alliansen om rapportens
              trovärdighet och om problemet med inkomstklyftor ens existerar.
              Vad finansministern tycker är delvis höljt i dunkel, av svaret
              att döma.
            </seg>
            <seg n="5a4e4ee7">
              Om inte OECD kan övertyga går det lika bra att läsa regeringens
              egen fördelningspolitiska redogörelse från april i år. Där står,
              herr talman, bland annat följande:
            </seg>
            <seg n="6f3093a3">
              Den relativt sett snabbare inkomsttillväxten i toppen av inkomstfördelningen
              och den långsammare tillväxten i fördelningens nedre del har lett
              till ökade inkomstskillnader. Från 2009 har inkomstskillnaderna
              återigen ökat något eftersom inkomsterna har ökat mest i fördelningens
              övre del.
            </seg>
            <seg n="a035fb76">
              Regeringens analys överensstämmer med både OECD:s och SCB:s.
              Det ska sägas en gång för alla, herr talman, att inkomstskillnader
              inte är något nytt påfund. De fanns även när vi regerade.
            </seg>
            <seg n="30e93fc2">
              Mellan 1994 och 2006 steg börskurserna rejält. Kapitalinkomsterna
              ökade kraftigt, och det bidrog till ökade inkomstskillnader. Men
              de klyftor som vi har sett sedan Anders Borg blev finansminister
              är av ett helt annat slag. Även om många har fått det bättre ser
              vi nu att den tredjedel som tjänar sämst halkar efter alltmer
              och att vissa grupper till och med har fått det sämre de sjuka,
              arbetslösa och förtidspensionerade. Är Anders Borg verkligen nöjd
              med att de som har det sämst i samhället är de som ska tappa mest?
            </seg>
            <seg n="9dd239d3">
              I takt med de beslutade jobbskatteavdragen levde regeringen i
              tron att fler skulle få jobb och att inkomstskillnaderna skulle
              minska. Facit blev i stället en rekordhög arbetslöshet. Regeringens
              misslyckade jobbpolitik har otvetydigt förstärkt inkomstklyftorna
              de senaste åren.
            </seg>
            <seg n="3da9a0e7">
              Med klädsam självkritik konstaterar också Anders Borg att det
              är just avsaknaden av arbete som är den främsta orsaken. Så är
              det.
            </seg>
            <seg n="00c46640">
              Dessutom tvingas allt fler leva på socialbidrag under allt längre
              tid, eftersom finansministern har försämrat både a-kassan och
              sjukersättningen. Det är just detta som OECD pekar på som grundläggande
              orsak. Välfärdssystemet står för en allt mindre andel av de fattigare
              hushållens inkomster, och lönerna har inte klarat av att kompensera
              detta.
            </seg>
            <seg n="9cd3de7b">
              Statsministern lovade att klyftorna skulle minska. Men så blev
              det inte. Det är kanske inte så konstigt eftersom vissa borgerliga
              företrädare gillar inkomstklyftor men tycker att de är alltför
              små, medan andra hävdar att det inte finns några klyftor. Och
              om de mot förmodan skulle finnas är de skapade av någon annan.
            </seg>
            <seg n="8cc038d2">
              Finns det inkomstklyftor i Sverige, Anders Borg, och är de i
              så fall ett problem eller inte?
            </seg>
          </u>
          <note type="speaker" n="850fcc39">
            Anf. 85 FREDRIK SCHULTE (M):
          </note>
          <u who="Q6169540" xml:id="i-bd6d9316fae55ba5-2" n="0b93f2d0">
            <seg n="a28112f6">
              Herr talman! Jag hade en mycket typisk midsommarhelg. Jag träffade
              släkten, och jag träffade för första gången på ett år mitt kusinbarn
              som är just ett år. Det var andra gången som jag träffade Wilhelm,
              som han heter. Han hade vuxit till nästan det dubbla. Detta var
              såklart någonting som släkten hade en lång och utförlig diskussion
              om. När man hade diskuterat det började man diskutera huruvida
              min 18-åriga syssling hade vuxit eller inte. Det var en lång debatt.
              Själv hävdade han att han inte hade vuxit. Till slut sade hans
              mamma som är läkare att han nog kommer att växa en centimeter
              till.
            </seg>
            <seg n="5b95656f">
              Det är ungefär så som Socialdemokraterna bedriver denna debatt
              om klassklyftorna, precis som diskussionen på midsommarafton i
              min släkt om huruvida min syssling har vuxit eller inte.
            </seg>
            <seg n="83b27cb8">
              Socialdemokraterna vill så gärna att klassklyftorna ska ha vuxit.
              Det blir då så fruktansvärt mycket lättare för dem att i sin retorik
              peka på att den borgerliga regeringen har ökat klassklyftorna.
              Men det finns så otroligt svaga belägg för detta. Precis som finansministern
              redogjorde för har Gini-koefficienten legat still under den tid
              som vi har haft makten. Då har Socialdemokraterna tagit till det
              nya greppet att klyftorna ökar as we speak, i detta nu, mest i
              hela Europa och att de kommer att öka. Men det finns inga belägg
              för att det har skett några substantiella ökningar av klassklyftorna
              under den tid som vi har suttit vid makten.
            </seg>
            <seg n="d46297a0">
              Samtidigt kan man konstatera att klassklyftorna under den tid
              som Socialdemokraterna satt vid makten, från 1994 till 2006, ökade
              rekordartat, mest i hela Europa under samma tid.
            </seg>
            <seg n="0712768c">
              Sedan står Pia Nilsson här och försöker vända och vrida på orden
              och få det att framstå som att denna stora ökning är någonting
              som Alliansen är skyldig till. Men detta är ingenting annat än
              att kasta sten i glashus.
            </seg>
            <seg n="d73a94ec">
              Det är ganska intressant att Socialdemokraterna står här och
              kritiserar Alliansens skattesänkningar till vanligt folk. Samtidigt
              kan vi läsa att det socialdemokratiska ungdomsförbundet, SSU,
              i en rapport har föreslagit att man ska ta bort värnskatten och
              kraftigt höja brytpunkten i den statliga inkomstskatten men höja
              skatten för deltidsarbetande kvinnor. Detta är alltså ett förslag
              som har lagts fram av en ledande företrädare i det socialdemokratiska
              partiet. Men Pia Nilsson riktar kritik mot oss för att vi vill
              sänka skatten för låg- och medelinkomsttagare. Hyckleriet är fullständigt.
            </seg>
            <seg n="3d809a9a">
              Just SSU-exemplet visar att det finns mycket lite trovärdighet
              i den socialdemokratiska kritiken mot att den borgerliga regeringen
              har fört en politik som har ökat klassklyftorna.
            </seg>
            <seg n="cb5ddca2">
              Summa summarum är det mycket tydligt att klassklyftorna ökade
              mest i Europa under den tid som Socialdemokraterna satt vid makten.
              Men det finns inga belägg över huvud taget för att klassklyftorna
              skulle ha ökat under den tid som Alliansen har styrt.
            </seg>
            <seg n="146f23ab">
              Vi ser, som sagt, en trend att låg- och medelinkomsttagare har
              fått se kraftiga löneökningar. Men att det skulle leda till att
              Sverige är på väg att slitas isär är helt enkelt en bild som inte
              stämmer överens med verkligheten. Håll därför ordning och reda
              på siffrorna, och var lite mer ärlig i debatten när du tar fram
              den statistik som du presenterar här, Pia Nilsson.
            </seg>
          </u>
          <note type="speaker" n="e41dc429">
            Anf. 86 EVA-LENA JANSSON (S):
          </note>
          <u who="Q3374622" xml:id="i-c83ff2f4d1c75d4c-7" n="1aacdd2f">
            <seg n="d2bc5e01">
              Herr talman! Jag vet inte om Fredrik Schulte är medveten om det,
              men när vi lägger fram budgetar gör vi det här i Sveriges riksdag
              och inte på några debattsidor. Och det görs inte av några enskilda
              medlemmar. Det är viktigt att hålla reda på.
            </seg>
            <seg n="3640e842">
              När det gäller Sveriges ekonomi kan man gå tillbaka till 1994
              när Socialdemokraterna gjorde ett rekordval. Arbetslösheten var
              mycket hög, statsskulden skenade, och vi lånade till var fjärde
              skattekrona. Tillsammans med Centerpartiet sanerade Socialdemokraterna
              ekonomin. När vi förlorade valet 2006 överlämnade vi välskötta
              statsfinanser med ett betydande budgetöverskott, vilket Anders
              Borg kanske kommer ihåg. Detta betydande budgetöverskott hade
              man kunna använda på olika sätt och till att minska de ekonomiska
              skillnader som hade uppstått bland annat till följd av de sanerade
              statsfinanserna. Det kan man tycka är viktigt.
            </seg>
            <seg n="93d03114">
              Säger man som Fredrik Schulte att det inte är några substantiella
              skillnader, tror jag att han biter sig allvarligt i foten. Om
              man ser dessa skillnader mellan människor i Sverige i dag och
              säger att detta bara är något litet, tror jag inte att man ser
              hela Sverige eller att man befinner sig på en mycket liten plats
              där man inte ser alla människor. Om man rör sig mellan olika stadsdelar
              och olika städer runt om i Sverige kan man se hur en del personer
              faktiskt har fått det mycket sämre. Ser man det och vill göra
              någonting åt det, då ställer man en interpellation med frågor
              till regeringen, precis som Pia Nilsson gör här: Är inte regeringen
              bekymrad?
            </seg>
            <seg n="ca4980f9">
              I vanliga fall använder Anders Borg alla typer av jämförelser
              med andra länder utanför Europa och gärna i Europa för att visa
              hur bra han är och peka på att Sverige har blivit världens mest
              jämställda land, precis som han sade tidigare. Det stämmer, men
              det var under en socialdemokratiskt ledd regering. Men det kanske
              han glömde att meddela.
            </seg>
            <seg n="b5b89e86">
              Men när OECD säger att de ekonomiska skillnaderna ökar i Sverige,
              och kraftigast i Europa, vill Anders Borg inte vara med längre.
              Då vill han inte hänvisa till dessa utredningar.
            </seg>
            <seg n="61e0537a">
              Frågan är: När är det viktigt att lyssna på denna typ av utredningar,
              och när är det viktigt att lyssna på forskare? Är det bara ibland
              när det passar Anders Borg? Är Anders Borg beredd att göra någonting
              åt de ekonomiska skillnaderna? Om han vore beredd att göra det
              borde han inse att en del människor kommer att vara i behov av
              sjukpenning. Då skulle han kanske kunna tänka sig att förbättra
              sjukförsäkringen så att de slapp gå på försörjningsstöd när de
              är sjuka. Är Anders Borg inte intresserad av det, eller tycker
              han att det är bättre att skicka räkningen till kommunerna som
              sedan får ta denna kostnad? Kommunerna får ta kostnader för människor
              som är sjuka och arbetslösa, så att Anders Borg ska kunna ge sig
              själv och mig skattesänkningar. Det är en fördelningspolitik,
              Anders Borg. Men den fördelningspolitiken är jag inte riktigt
              nöjd med. Men jag är socialdemokrat till skillnad från dig som
              är moderat.
            </seg>
          </u>
          <note type="speaker" n="bf8b20d5">
            Anf. 87 Finansminister ANDERS BORG (M):
          </note>
          <u who="Q182050" xml:id="i-843dca89be2a2457-35" n="068cd068">
            <seg n="028a1be0">
              Herr talman! Jag vill tacka Pia Nilsson för denna viktiga interpellation.
              Det är bra att OECD:s rapportering utgör grunden för en diskussion
              om hur det svenska välfärdssamhället utvecklas.
            </seg>
            <seg n="7ee379b9">
              Det är kanske viktigt att förstå att det mått som Pia Nilsson
              hänvisar till är det relativa fattigdomsmåttet hur stor andel
              som har 50 procent av medianinkomsten. Detta är ett lite märkligt
              mått därför att det inte mäter hur fattigdomen har utvecklats
              utan hur den relativa fattigdomen har utvecklats. Jag har framför
              mig den tabell OECD har sammanställt, och jag vill bara nämna
              Pia Nilssons socialdemokratiska föregångsländer de länder Pia
              Nilsson vill göra till mönster.
            </seg>
            <seg n="db97e8f8">
              Den största minskningen av den relativa fattigdomen finns i Estland.
              Där har de fattigastes inkomster minskat med 4 procent. Den näst
              största minskningen av den relativa fattigdomen, 2 procent, har
              skett i Portugal. Där har inkomsterna för de fattigaste minskat.
              Den tredje största nedgången av den relativa fattigdomen har skett
              i Irland. Där har den lägsta decilens medianinkomst minskat med
              5 procent. Den fjärde största minskningen av den relativa fattigdomen
              har skett på Island. Där har den lägsta decilens inkomster minskat
              med 7 procent.
            </seg>
            <seg n="3cf31bb3">
              Den fråga man måste ställa sig är alltså om det här är ett bra
              mått på den relativa fattigdomen. Är det Europas fyra kanske värst
              krisdrabbade ekonomier, där arbetslösheten har exploderat och
              där de lägsta inkomsterna har sjunkit, som Socialdemokraterna
              tycker är bra? Ja, då ligger det i linje med den gamla politiken
              att fattigdom ska fördras genom att den delas lika.
            </seg>
            <seg n="a8f77d96">
              Tittar vi på andra och väsentligt bättre fattigdomsmått visar
              sig en helt annan utveckling. Tittar vi till exempel på andelen
              som har låg materiell standard, det vill säga andelen som inte
              har tillgång till sådant vi normalt ser som centralt i vardagen
              det gäller färg-tv, att köpa nya kläder och äta kött några gånger
              i veckan, alltså ett brett index för hur levnadsstandarden är
              ser vi att den har minskat i Sverige under vår regeringstid. Det
              gäller alla familjer, och det gäller särskilt barnfamiljerna.
              De har minskat från 3,2 till 1,2 procent.
            </seg>
            <seg n="1d7a22fa">
              Vad Pia Nilsson säger är alltså att fattigdomen har ökat i ett
              land där inkomsterna har stigit med 3 procent, där de som har
              de lägsta inkomsterna har fått en 1-procentig ökning av inkomsterna
              och där andelen med låg materiell standard har minskat rätt kraftigt
              när det gäller barnfamiljer är det en nedgång från 3 procent till
              1 procent. Sedan vill hon understryka att man har gjort socialdemokratiska
              framsteg i Island, Irland, Estland och Portugal.
            </seg>
            <seg n="517db1ee">
              Det här visar att vad Pia Nilsson egentligen vill bara är att
              svartmåla Sverige. Det är inte jämställdheten hon är ute efter.
              I Sverige har de disponibla inkomsterna ökat, och sysselsättningen
              har förbättrats. Vi har inte sagt upp människor i välfärdsverksamheterna,
              utan vi har haft en bra utveckling därför att vi har haft starka
              offentliga finanser. Vi har kunnat sänka skatterna för att skydda
              vanliga människors ekonomi, och vi har kunnat fortsätta växa när
              andra länder krymper.
            </seg>
            <seg n="5fff4696">
              Sedan har vi gjort det i en besvärlig miljö; det här är den värsta
              internationella krisen sedan depressionen. Trots det har vi kunnat
              hålla i sammanhållning och jämställdhet i Sverige. Det tycker
              jag är väldigt bra. Att som Pia Nilsson göra Island, Irland, Estland
              och Portugal till idealet är för mig främmande. Det är länder
              där den sociala utsattheten har ökat. Det är där fattigdomen har
              ökat, inte i Sverige.
            </seg>
          </u>
          <note type="speaker" n="1c813e9b">
            Anf. 88 PIA NILSSON (S):
          </note>
          <u who="Q3370093" xml:id="i-4a8fbc8534ba3f00-1" n="3e9fd6ee">
            <seg n="18aaf6e8">
              Herr talman! Visst är det så att man alltid kan diskutera de
              mått som används i statistik, Anders Borg, men det här är ändå
              ett mått som samtliga 34 OECD-länder står bakom, inklusive Sverige.
            </seg>
            <seg n="5151539f">
              När man talar om relativ fattigdom kanske man i första hand tänker
              på barnfamiljer som svälter, och det gör vi inte i Sverige absolut
              inte. Sverige är ett av världens bästa länder att leva i, absolut.
              Någonting håller dock på att hända; det kan inte ens finansministern
              blunda inför.
            </seg>
            <seg n="4867e478">
              Vad tror finansministern att effekten blir om människor som redan
              har väldigt mycket pengar får ännu mer och skattesänkningarna
              betalas genom sänkta ersättningsnivåer för dem som är arbetslösa
              och dem som är sjuka? Blir det inga klyftor alls, stora klyftor
              eller mindre klyftor? Är inkomstklyftor någonting bra i Anders
              Borgs värld? Jag börjar nästan tro det; jag har inte fått något
              svar. Han tar inte ordet inkomstklyftor i sin mun en enda gång
              i det svar han har levererat till mig.
            </seg>
            <seg n="481d1414">
              Vi har hamnat på 14:e plats bland de 34. Vi var bäst 1995, och
              nu är vi sämst. Den relativa fattigdomen har ökat dramatiskt i
              Sverige. Den har ökat mest i Sverige av alla 34 länder. Det vill
              inte Anders Borg se, och de problem man inte ser kan man heller
              inte göra någonting åt. Det är 420 000 människor som går arbetslösa,
              och för många har socialbidraget blivit den enda livlinan. Det
              här är inte bara siffror, finansministern det är riktiga människor
              av kött och blod.
            </seg>
            <seg n="e82d1e47">
              Resurser till utbildning bidrar också till att minska inkomstklyftor,
              herr talman. Därför är det oroväckande när vi nu ser att skolan
              har blivit mindre utjämnande. Skolverket har gång på gång slagit
              larm om sambandet mellan föräldrarnas utbildningsnivå och elevernas
              resultat, men regeringen skär bort resurser.
            </seg>
            <seg n="4fba56a4">
              Anders Borg påstår att inget annat land lägger mer resurser än
              Sverige på offentliga välfärdstjänster. Borde då inte fler ungdomar
              klara sina gymnasiestudier? I dag är det så många som var fjärde
              ung som inte gör det. Borde inte svenska elevers kunskapsnivåer
              stå sig mycket bättre i internationella jämförelser än i dag?
              I dag är det precis tvärtom svenska elever tappar.
            </seg>
            <seg n="0a6a8aff">
              Den här ojämlikheten riskerar att förstärka inkomstklyftorna
              ytterligare och försvåra möjligheterna till nya livschanser för
              kommande generationer. Är finansministern nöjd med det? Anser
              Anders Borg att det är bra med inkomstklyftor?
            </seg>
          </u>
          <note type="speaker" n="0a590bc7">
            Anf. 89 FREDRIK SCHULTE (M):
          </note>
          <u who="Q6169540" xml:id="i-bd6d9316fae55ba5-3" n="0b93f2d0">
            <seg n="5f6e2e9f">
              Herr talman! Vi har sett ett antal exempel på att Socialdemokraterna
              har försökt tricksa så mycket de kan med siffrorna för att bevisa
              det de så gärna vill bevisa: att klassklyftorna har ökat. Faktum
              kvarstår dock att det bästa mått man har på klassklyftor, det
              man kallar Gini-koefficienten, har varit i princip stillaliggande
              under den tid Alliansen har suttit vid makten. Samtidigt ökade
              den mest i Europa under den tid Socialdemokraterna styrde. Man
              kastar alltså sten i glashus.
            </seg>
            <seg n="dc023b0e">
              Man talar också ständigt om begreppet relativ fattigdom, som
              man menar ökar. Det handlar alltså om att vi har sett löneökningar
              för vanligt folk. Det har inneburit att differensen har ökat mellan
              vanligt folk som jobbar det gäller metallarbetare, servitriser
              och förskolelärare, som har fått löneökningar och dem som befinner
              sig längst bort från arbetsmarknaden. Det är det Pia Nilsson tycker
              är ett problem.
            </seg>
            <seg n="579a5aaf">
              Vad Pia Nilsson egentligen säger är alltså att hon hellre vill
              att de fattiga blir fattigare och att vanligt folk metallarbetaren,
              servitrisen, förskoleläraren inte får högre löner. Då ser nämligen
              statistiken för den relativa fattigdomen mycket bättre ut. Jag
              tycker att det är en fullständigt bedrövlig inställning. Det belyser
              just att det enda man är intresserad av är att svartmåla Sverige.
            </seg>
            <seg n="ef745d5a">
              Det finns inga förslag från den här regeringen, Eva-Lena Jansson,
              på att sänka några skatter för de mest välbetalda i samhället.
              Det enda förslag jag har sett presenteras i närtid för att sänka
              skatter för de riktigt rika står SSU, det socialdemokratiska ungdomsförbundet,
              för. Återigen kastar man alltså sten i glashus. Vi lägger i stället
              fram förslag på skattesänkningar för vanligt folk som arbetar.
            </seg>
            <seg n="add2525f">
              Vi kan stå här och tjafsa hur mycket som helst, men den intressanta
              frågan är hur man löser problemen i framtiden. Vi vill fortsätta
              att göra det mer lönsamt att arbeta. Socialdemokraterna vill kraftigt
              höja skatterna för att kraftigt höja bidragen. Hur löser det problemen?
            </seg>
          </u>
          <note type="speaker" n="5ebfca3a">
            Anf. 90 EVA-LENA JANSSON (S):
          </note>
          <u who="Q3374622" xml:id="i-90935fd595bc1224-0" n="1aacdd2f" next="i-dd6f2adf71202fb4-0">
            <seg n="0a273a98">
              Herr talman! Man ägnar sig åt nyspråk i kammaren. Finansministern
              kallar ökad fattigdom sammanhållning och säger att det har bedrivits
              en sammanhållningspolitik. Det är helt absurt.
            </seg>
            <seg n="746690c6">
              Om finansministern i stället för att prata med sin kollega hade
              lyssnat på Pia Nilsson hade han kanske kunnat ta till sig det
              hon sade. Det är klart att vi diskuterar relativ fattigdom ska
              vi diskutera absolut fattigdom kan vi säga att det finns väldigt
              få i Sverige som kan jämföras med de absolut fattigaste i hela
              världen. Det är dock ingen tröst för någon som bor i Sverige att
              människor i andra länder är mycket fattigare, för man jämför sig
              med sin granne, klasskamrat eller före detta arbetskollega.
            </seg>
            <seg n="f1d2e106">
              När det gäller att man har stärkt vanliga människors ekonomi
              vill jag fråga om den sjukskrivna servitrisen, den sjukskrivna
              metallarbetaren och den sjukskrivna förskoleläraren är ovanliga
              människor. Hur betecknar finansministern dem?
            </seg>
            <seg n="42637882">
              Det vore intressant att få reda på om regeringen vill ta ansvar
              för någonting annat än att få stabila statsfinanser ett överskott
              i budgeten, som Socialdemokraterna hade och om man vill ta ansvar
              för det man sedan har gjort med de statsfinanserna och ökat skillnaderna.
              Eller tänker man ägna sig åt, som Anders Borg nu har gjort här
              i snart fyra timmar, att beskriva det som att det är sossarnas
              fel, att allt är sossarnas fel? Det kanske till och med är OECD:s
              fel. Jag vet inte. Det kanske är EU:s fel. Finanskrisens fel är
              det ju! Men enligt Anders Borg är det absolut inte regeringens
              fel att de ekonomiska skillnaderna ökar i Sverige.
            </seg>
            <seg n="29553404">
              Är det någon som inte tar ansvar i detta rum i detta land är
              det den här regeringen.
            </seg>
          </u>
          <note n="e2ab380f">
            Anf. 91 GUNNAR ANDRÉN (FP):
          </note>
          <u who="Q3374622" xml:id="i-dd6f2adf71202fb4-0" n="1aacdd2f" prev="i-90935fd595bc1224-0">
            <seg n="fd1ccb8b">
              Herr talman! Jag önskar att jag någon gång kunde träffa en glad
              socialdemokrat, för det är verkligen sällan jag gör det. Jag tycker
              att man särskilt ska glädjas åt att vi har en ekonomisk tillväxt
              i vårt land, i vår region av Europa och världen bortsett från
              Kina och några andra länder som har varit väldigt hög under senare
              år. Sysselsättningen är hög. Det finns saker att glädja sig över.
            </seg>
            <seg n="cf5acec7">
              Finansministern nämnde, utan namns nämnande, Ernst Wigforss arvsskattemotion
              från 1928, med den berömda formuleringen att fattigdomen fördras
              lättare om den delas av alla. Det var inte världens bästa formulering,
              för den innehåller olika delar. Det är bättre att ha en stor kaka
              att dela på än att bara ha en väldigt liten. Därför är den debatt
              som vi har nu i väldigt starkt behov av att bli något mer preciserad.
              Finansministern var inne på vilka länder som skulle ha blivit
              bättre under den här tiden. Vi kan också gå till Grekland.
            </seg>
            <seg n="f155fbcb">
              Det finns två olika mått. Det ena är inkomstspridning, som man
              mäter med Gini-koefficienten. Där har Sverige inte undergått någon
              större förändring de senaste åren. Det andra är den relativa fattigdomen,
              som är ett helt annat mått. Det kommer alltid att vara så att
              några är relativt fattiga, även om det är lätt att förstå att
              de fattigaste i Sverige, som säkert har det besvärligt, ändå har
              det bättre ställt än de fattigaste i många andra delar av världen.
              Jag har själv, herr talman, nyligen varit i Sydafrika och Moçambique
              och sett att den relativa fattigdomen där är en annan än den relativa
              fattigdomen i Sverige.
            </seg>
            <seg n="acc1c7ab">
              Man kan säga att vi skulle kunna uppnå en sak genom ett ännu
              högre skattetryck. Om skatterna var 100 procent skulle inkomstfördelningen
              vara absolut perfekt i detta land. Men med en tidigare socialdemokratisk
              finansminister, när marginalskatterna var 8587 procent, hade vi
              ett perverst skattesystem. Jag tror inte heller att Socialdemokraterna
              vill att vi ska ha ett skattesystem av den dimensionen. Det är
              bra att vi har kommit bort ifrån detta. Det ska löna sig att arbeta
              i många avseenden.
            </seg>
            <seg n="c017d799">
              Det var en bra skattereform som vi gjorde 1990 när vi tog bort
              många av de här sakerna. Allting har inte blivit perfekt det medger
              jag också. Med den statistik som Pia Nilsson går in för här kan
              man nästan bevisa allting. Men på den mest väsentliga frågan,
              nämligen om vi har fått det bättre eller sämre i Sverige genom
              att den ekonomiska tillväxten har varit hög, är svaret: Ja, det
              är bättre att vi har en större kaka att dela på.
            </seg>
            <seg n="8f82f3d0">
              Då kan vi alltid diskutera den andra delen av frågeställningen:
              Är inkomstfördelningen perfekt? Jag tycker för min del att en
              av de viktigaste sakerna jag vet att ni socialdemokrater angriper
              detta är att det har blivit bättre och mer lönsamt att arbeta.
              Det är en av de stora vinsterna som den här regeringen har sett
              till att uppnå. Jag tror att allt fler socialdemokrater i grund
              och botten kommer att inse att även de fattigaste i landet och
              pensionärerna jag säger inte att alla pensionärer är fattiga har
              stor nytta av att vi har en god tillväxt i vårt land.
            </seg>
          </u>
          <note type="speaker" n="ea72afd8">
            Anf. 92 Finansminister ANDERS BORG (M):
          </note>
          <u who="Q182050" xml:id="i-843dca89be2a2457-36" n="068cd068">
            <seg n="4c93c908">
              Herr talman! Sammanhållning är en central del av vårt fina lands
              samhällsmodell. Människor har en känsla av att vi sitter i samma
              båt, att vi tillsammans tar ansvar, jobbar ihop och har begränsade
              sociala konflikter och att samhällsansvaret delas brett i samhället.
              Det är utgångspunkten för en väl fungerande svensk modell. Det
              är någonting vi ska bevara.
            </seg>
            <seg n="72ddfc43">
              Pia Nilsson menar att det bästa måttet på fattigdom, kanske till
              och med det enda mått som Socialdemokraterna numera vill använda,
              är 50 procent av medianinkomsten. Låt oss då konstatera att det
              land där förbättringar enligt den socialdemokratiska tankeramen
              har skett är Estland. Där har de 10 procenten med lägst inkomst
              fått 4 procents sänkta disponibla inkomster under de här åren.
              Det är inte så konstigt. Det har varit en hård kris för Estland
              med stigande arbetslöshet, fallande tillväxt, hårda nedskärningar
              och skattehöjningar.
            </seg>
            <seg n="d132dbd4">
              I Irland har de 10 procenten med lägst inkomst fått nästan 5
              procents inkomstsänkning. Det beror på att en fastighetsbubbla
              sprack, arbetslösheten ökade, skatterna har höjts och människor
              har sagts upp.
            </seg>
            <seg n="c1e07154">
              I Island, en ekonomi som gick in i en bankkris av avgrundskaraktär,
              är det 7 procents lägre inkomster för de 10 procenten med lägsta
              inkomster.
            </seg>
            <seg n="a7807303">
              Det här är de länder där den relativa fattigdomen har minskat
              enligt Pia Nilsson. Jag tror inte att irländare, estländare och
              islänningar delar den bedömningen. I Sverige har de disponibla
              inkomsterna ökat med 17 procent, 3 procent per år. Pia Nilsson
              vill övertyga Europa och säger: Titta inte på Sverige, här är
              det illa. Det är kris, katastrof, sammanbrott, välfärden rämnar,
              inkomsterna stiger. Däremot har vi några föredömen: Island, Estland,
              Irland arbetslöshet, nedskärningar, skattehöjningar, samhällen
              som dras isär av krisen.
            </seg>
            <seg n="46445325">
              Man måste väl använda rimliga mått.
            </seg>
            <seg n="7bb437d5">
              Låt oss titta på andelen med låg materiell standard. När vi tillträdde
              var det 2,1 procent i Sverige som levde på låg materiell standard.
              År 2008 var det 1,4, år 2010 var det 1,3, år 2011 enligt den senaste
              statistiken från Eurostat var det 1,2. Andelen barn med materiell
              fattigdom var när vi tillträdde 2,8 procent. Den hade minskat
              till 1,7 till 2008, och under krisen har den fortsatt att minska
              så att år 2011 var andelen barn som hade låg materiell standard
              1,3 procent. Det är ett mått på minskad fattigdom.
            </seg>
            <seg n="68059142">
              Det här, säger Pia Nilsson, är naturligtvis självklart. I alla
              länder minskar andelen med låg materiell standard. Nej, så är
              det inte. I Tyskland har den stått still. Andelen med låg materiell
              standard har varit 5 procent under de här åren. I många andra
              länder har den ökat därför att det är vad kriser gör med samhällen.
              Det är därför stabilitet, trygghet och att värna Sverige är så
              centralt. Därför ska vi ha ordning och reda i Sverige.
            </seg>
            <seg n="f76f8511">
              Varför har vi kunnat värna Sverige, medan de ekonomiska skillnaderna
              ökade så mycket under Socialdemokraternas tid? Gini-koefficienten,
              som de flesta anser är det bästa måttet, ökade med nästan 30 procent
              under de socialdemokratiska åren. Finanspolitiska rådet och IMF
              har utvärderat hur det har gått under krisen. Finanspolitiska
              rådet säger att det är förvånande att den inte har ökat under
              krisen. IMF säger att Sverige är det land som har klarat krisen
              bäst.
            </seg>
            <seg n="47e4b8cd">
              Här finns en skiljelinje. Socialdemokraternas grundläggande idé
              är att trycka ut människor från arbetsmarknaden. Det är att öppna
              bidragssystemen och trycka ut människor i utanförskap. Det är
              kärnan i den socialdemokratiska arbetsmarknadspolitiken. Kärnan
              i vår idé är att öppna dörrarna, att skapa förutsättningar för
              företag som vill anställa och att skapa drivkrafter för människor
              att jobba. Där går skiljelinjen. Det är därför vi klarar sammanhållningen.
              Det är därför Socialdemokraterna är så arga. Det är nu som Sverige
              sticker ut som det land som klarat sig.
            </seg>
          </u>
          <note type="speaker" n="5d93cad4">
            Anf. 93 PIA NILSSON (S):
          </note>
          <u who="Q3370093" xml:id="i-4a8fbc8534ba3f00-2" n="3e9fd6ee">
            <seg n="836c7f6e">
              Herr talman! Det är inte varje dag man ser en upprörd finansminister,
              men nu är han upprörd, inte över de ökade inkomstklyftorna utan
              över ett väldigt trubbigt mått som OECD:s 34 länder använder.
              Det måttet går mot Sverige och mot Anders Borgs illusion om hur
              bra Sverige faktiskt är.
            </seg>
            <seg n="a3540481">
              Rapporten visar de facto att andelen hushåll som tjänar mindre
              än 50 procent av vad medelsvensson tjänar har fördubblats. Kan
              vi vara överens, Anders Borg, om att det är en sanning? Om vi
              är överens om att det är en sanning, att verkligheten ser ut så
              här, kan vi också göra någonting åt det. Och i det här fallet
              är det Anders Borg som sitter på verktygslådan.
            </seg>
            <seg n="bd6af5e9">
              Kom inte och anklaga oss socialdemokrater för att trycka ut människor
              från arbetsmarknaden! Hur kan Anders Borg säga så, herr talman,
              när över 420 000 personer är arbetslösa i Sverige? 70 000 har
              varit arbetslösa i över tre år. 165 000 har fått socialbidrag
              i mer än 18 månader. De har blivit 25 procent fler sedan 2006,
              enligt Sveriges Kommuner och Landsting, det år då Anders Borg
              blev finansminister. Men nu är ministern upprörd över ett trubbigt
              mått. Ja, det är så man baxnar!
            </seg>
            <seg n="e18a5006">
              Fredrik Schulte! Läs innantill i regeringens egen analys, s.
              12, om Gini-koefficienten. När du har läst den kanske vi kan föra
              en vettigare diskussion. Där står att Gini-koefficienten har ökat
              med 32 procent enligt regeringens egna beräkningar, punkt.
            </seg>
            <seg n="16e806f9">
              Herr talman! Det är oroväckande att se att Sverige tappar. Vi
              har ramlat ned från första till fjortonde plats. Klyftorna i Sverige
              ökar. Jag beklagar att Anders Borg, finansministern, inte vill
              se dem. Så länge man inte ser problemen kan man heller inte göra
              någonting åt dem. Jag beklagar verkligen detta.
            </seg>
          </u>
          <note type="speaker" n="661e858b">
            Anf. 94 Finansminister ANDERS BORG (M):
          </note>
          <u who="Q182050" xml:id="i-843dca89be2a2457-37" n="068cd068">
            <seg n="7e1fd95d">
              Herr talman! Låt mig understryka för Pia Nilsson vad som gör
              mig upprörd.
            </seg>
            <seg n="214027f3">
              Några av Europas finaste länder har nästan slagits sönder under
              den här krisen. Välfärdssamhället, samhällsekonomin och sammanhållningen
              i våra grannländer Estland, Lettland, Litauen, Island och Irland
              länder som står nära Sverige har körts i en krisköttkvarn. Det
              tycker jag är upprörande. Man tappade greppet om stabiliteten.
            </seg>
            <seg n="07801aa2">
              Något som är märkligt är att Pia Nilsson har hittat ett mått
              på fattigdom där det är Island, Irland och Lettland som är de
              nya socialdemokratiska idealen. De fattigastes inkomster har sjunkit
              med 7 procent på Island, 5 procent på Irland och 4 procent i Estland.
              Det är de socialdemokratiska idealen. Det är en så märklig logik
              att jag nästan tror att till och med Socialdemokraterna borde
              inse att detta är att svartmåla Sverige.
            </seg>
            <seg n="ffaac504">
              Hur ser det ut i Sverige? OECD gör sitt Better Life Index där
              man brett tittar igenom livsförutsättningarna. Sverige är det
              europeiska land som får högst rankning. Social Progress Institute,
              en amerikansk tankesmedja som brett värderar levnadsförhållandena,
              sätter Sverige högst av alla länder. Unicef har värderat barnfattigdomsriskerna
              och landat i att Sverige tillsammans med Island har de minsta
              riskerna för barnfattigdom. Och när OECD har gjort sitt grundliga
              jobb kring skillnader har man tittat på välfärdens Gini-koefficient
              vi har de högsta välfärdsutgifterna av alla länder och kommit
              fram till att Sverige har de minsta inkomstskillnaderna av alla
              industriländer. Det här är jag väldigt stolt över. Det är ett
              bra samhälle.
            </seg>
            <seg n="d774ca73">
              Det som bekymrar mig är att Socialdemokraterna vill låta en åldrande
              välfärdsstat ändra kurs. De vill vända ryggen till moderniseringen
              och återgå till att trycka ut människor från arbetsmarknaden,
              för det är en oundviklig konsekvens av att bygga ut bidragssystemen
              och höja skatterna för människor som arbetar att fler fastnar
              utanför arbetsmarknaden. Det är beklagligt, herr talman.
            </seg>
          </u>
          <note n="68aa3844">
            Överläggningen var härmed avslutad.
          </note>
          <note n="4bf6c2dc">
            16 § Svar på interpellation 2012/13:470 om den svenska modellen
          </note>
          <note type="speaker" n="f7e49e01">
            Anf. 95 Statsrådet STEFAN ATTEFALL (KD):
          </note>
          <u who="unknown" xml:id="i-19b0a1683d671c07-2" n="4ce6cd8b">
            <seg n="004dd2e2">
              Herr talman! Vi ska övergå till ett annat spännande ämne, den
              svenska modellen.
            </seg>
          </u>
          <note n="0427754e">
            Marie Granlund har med anledning av de pågående förhandlingarna
            om nya EU-direktiv på upphandlingsområdet frågat mig vad jag och
            regeringen gör för att säkra att artikel 15.2 i Europaparlamentets
            förslag blir kvar och att en hänvisning till ILO-konvention nr
            94 finns med i direktivet.
          </note>
          <u who="unknown" xml:id="i-774cb89139a47b64-2" n="4ce6cd8b">
            <seg n="2edf9c92">
              Förhandlingarna om de nya EU-direktiven på upphandlingsområdet
              har pågått sedan januari 2012 och synes nu vara inne i sitt slutskede.
              Trepartssamtalen mellan kommissionen, parlamentet och rådet inleddes
              i början av mars och ser ut att kunna avslutas under sommaren.
              I dagsläget förväntas ett antagande av de nya direktiven ske hösten
              2013.
            </seg>
            <seg n="489bde69">
              Som jag tidigare framhållit ser jag mycket positivt på den reform
              som nu sker av upphandlingsdirektiven. Det finns många viktiga
              delar i detta stora paket som kommer att leda till förbättringar
              för både upphandlande myndigheter och företag. Det är positivt
              att förslagen tydliggör utrymmet att ta miljöhänsyn och ställa
              sociala krav i syfte att främja hållbar tillväxt samt rimliga
              och rättvisa villkor. Förslagens målsättningar att förenkla upphandlingsförfarandet
              och skapa mer flexibilitet samt att underlätta tillträdet till
              marknaden för små och medelstora företag är förstås också mycket
              lovvärda. Jag bedömer även att förslagen har en stor tillväxtfrämjande
              potential och stöder därför att de nya direktiven antas så snart
              som möjligt.
            </seg>
            <seg n="772cec62">
              Europaparlamentet har föreslagit att en allmän bestämmelse ska
              föras in i direktiven om att medlemsstaterna ska se till att leverantörer
              följer miljö-, social- och arbetsrättsliga bestämmelser (artikel
              15.2 i direktivet om offentlig upphandling). Förslaget hänvisar
              till bestämmelser som gäller på platsen där arbetet utförs, tjänsterna
              tillhandahålls eller varorna produceras och som anges i internationella
              konventioner listade i en bilaga till direktiven (bilaga XI i
              direktivet om offentlig upphandling) samt i unionsrätt och nationell
              rätt liksom i kollektivavtal som ingåtts i enlighet med nationell
              rätt och praxis som respekterar unionsrätten. Den föreslagna bestämmelsen
              har varit en stor och viktig fråga i förhandlingarna med Europaparlamentet.
              Det fanns dock en del oklarheter med förslaget om dess praktiska
              tillämpning, till exempel när det gäller vilka åtgärder som medlemsstaterna
              ska vidta för att garantera efterlevnaden.
            </seg>
            <seg n="528c2817">
              När det gäller frågan om vad jag och regeringen gjort i förhandlingarna
              vill jag betona att Sverige i denna del genomgående och vid upprepade
              tillfällen framhållit att rådet bör vara flexibelt gentemot Europaparlamentet,
              bland annat mot bakgrund av de tillkännagivanden som riksdagen
              har gjort i anknutna frågor. Det irländska ordförandeskapet presenterade
              i förhandlingarna ett kompromissförslag som klargjorde Europaparlamentets
              ursprungsförslag till artikel 15.2. Sverige stödde detta förslag,
              som dock mötte motstånd från flera andra medlemsstater. I de fortsatta
              förhandlingarna har regeringen mycket aktivt i rådet förespråkat
              en kompromiss som så långt möjligt tillmötesgår Europaparlamentet.
              Samtidigt är det ett faktum i förhandlingarna att en sådan kompromiss
              mellan rådet och Europaparlamentet måste kunna fungera EU-rättsligt,
              bland annat i förhållande till EUF-fördraget.
            </seg>
            <seg n="945c1d1d">
              I fråga om artikel 15.2 har Marie Granlund också tagit upp vad
              jag och regeringen gör för att säkra att en hänvisning till ILO-konvention
              nr 94 finns med i direktivet. Som jag tidigare redogjort för bland
              annat i mitt svar på Marie Granlunds riksdagsfråga i den här saken,
              inför riksdagens EU-nämnd och i finansutskottet var frågan om
              ILO 94 aktuell under diskussionerna i rådet. Regeringen deltog
              aktivt i dessa tillsammans med några medlemsstater som är parter
              till konventionen. Det visade sig dock komplicerat att inom ramen
              för dessa förhandlingar få andra skrivningar om ILO 94 än sådana
              som skulle riskera att befästa de rättsliga svårigheterna mellan
              EU-rätten och ILO 94. Något omnämnande skedde sedan inte i rådets
              allmänna inriktning, som legat till grund för förhandlingarna
              från rådets sida. Jag vill också framhålla att inte heller Europaparlamentets
              förslag innehåller någon uttrycklig hänvisning till konventionen.
              Frågan om en hänvisning till ILO-konvention 94 har därför inte
              varit en fråga under trepartssamtalen. Diskussionerna har i stället
              handlat om parlamentets förslag till artikel 15.2 där Sverige
              alltså drivit linjen att rådet måste vara tillmötesgående mot
              Europaparlamentet i denna fråga.
            </seg>
          </u>
          <note type="speaker" n="062f9511">
            Anf. 96 MARIE GRANLUND (S):
          </note>
          <u who="Q3373324" xml:id="i-478a5873c3b94fa8-3" n="e4f79d77">
            <seg n="da48decb">
              Herr talman! Jag vill tacka ministern för svaret.
            </seg>
            <seg n="efb6c771">
              Jag vet inte riktigt hur jag ska lägga upp det här, för jag måste
              säga att jag blev något brydd. Ministern läser upp ett svar som
              skickades för ett par dagar sedan eller kanske i går, och där
              finns inte någonting med om den uppgörelse som har träffats. Jag
              trodde att det här var ett lysande tillfälle att få veta mer om
              den uppgörelse som har träffats, för kommissionen har ju skickat
              ett pressmeddelande om densamma. Det kanske vittnar lite grann
              om ointresset från regeringens sida.
            </seg>
            <seg n="da6fa307">
              Den svenska modellen säger man sig många gånger stå bakom, men
              när det verkligen gäller de viktigaste sakerna kollektivavtal,
              arbetsmarknadens parter och hur de förhåller sig till varandra
              står man inte upp för det.
            </seg>
            <seg n="c46471b3">
              Jag skulle vilja höra lite mer om den uppgörelse som har träffats.
              Stefan Attefall talade om en kompromiss i ett svar på en skriftlig
              fråga från mig, men det var för någon månad sedan. Då vill jag
              veta lite mer vad som har hänt. Är det så, enligt den uppgörelse
              som har träffats, att man kan ställa krav på svenska kollektivavtal
              vid offentlig upphandling?
            </seg>
          </u>
          <note type="speaker" n="fe275283">
            Anf. 97 Statsrådet STEFAN ATTEFALL (KD):
          </note>
          <u who="unknown" xml:id="i-843dca89be2a2457-38" n="4ce6cd8b">
            <seg n="362dbdd0">
              Herr talman! Det är korrekt att det är en rörlig materia, och
              förhandlingar pågår dagligen i dessa frågor. I går fick vi en
              tjock lunta med ett förslag till en kompromiss från kommissionen,
              som i dag har förhandlats ytterligare. Allt tyder dock på att
              vi kan få en uppgörelse som innebär att man tillmötesgår Europaparlamentets
              förslag till artikel 15.2.
            </seg>
            <seg n="0a953bba">
              Min bedömning är därför att vi kommer att komma dithän att vi
              kan få in Europaparlamentets synpunkter i det slutliga förslaget.
              Inget är dock hundra procent klart innan man är helt färdig med
              förhandlingarna. Men den senaste rapporten i dag är att dessa
              frågor går i rätt riktning sett ur svensk synpunkt. Detta redovisade
              jag också i mitt interpellationssvar. Det har dock hänt ytterligare
              saker sedan det formulerades; det är helt korrekt.
            </seg>
            <seg n="3beb53e3">
              Detta är något som vi i Sverige aktivt har medverkat till, både
              på tjänstemannanivå och på politisk nivå, för att vi så långt
              vi kan ska åstadkomma en överensstämmelse med Europaparlamentets
              synpunkter för att just förstärka dessa delar av de slutliga upphandlingsdirektiven.
            </seg>
            <seg n="75f90400">
              Europaparlamentet ska rösta om detta i höst, troligtvis i september
              eller oktober. Därefter vet vi slutligen hur detta kommer att
              se ut från Europaparlamentet.
            </seg>
            <seg n="b94bdcce">
              Denna fråga ska sedan också tillämpas i praktiken. Många av dessa
              frågor måste tolkas och tillämpas. Vi har ett bra utredningsunderlag
              i Sverige, bland annat från Upphandlingsutredningen, som handlar
              om hur vi ska rusta svenska myndigheter för att bättre stå för
              ett mer kvalificerat och mer samlat upphandlingsstöd. Det är också
              en viktig del i detta.
            </seg>
            <seg n="3c5c0434">
              Vi vet också att slutliga tolkningar ofta blir föremål för olika
              rättsutslag när man ska tolka exakt vad det innebär i olika lägen.
              Vi kommer dock att komma längre dithän genom att det blir lättare
              och bättre möjligheter att ställa sociala krav i samband med upphandlingar
              med de EU-direktiv som nu ser ut att landa någorlunda riktigt
              och rimligt utifrån svensk horisont men också genom det övriga
              arbete vi utför på svensk botten.
            </seg>
          </u>
          <note type="speaker" n="5ec4527e">
            Anf. 98 MARIE GRANLUND (S):
          </note>
          <u who="Q3373324" xml:id="i-478a5873c3b94fa8-4" n="e4f79d77">
            <seg n="be349e4b">
              Herr talman! Jag tackar för svaret, men av någon anledning känner
              jag mig ändå inte helt lugn. Jag skulle därför vilja att statsrådet
              redogör för kommissionens förslag, för det är viktigt att vi får
              en analys av det i kammaren. Jag utesluter inte att man tar steg
              framåt, men jag vill gärna höra på vilket sätt man gör det.
            </seg>
            <seg n="e17eee0e">
              Eftersom ILO 94 inte finns med i protokollet är min fråga: Kan
              man garantera via 15.2?
            </seg>
            <seg n="836d1ff9">
              Nästa fråga är: När tänker regeringen ratificera ILO 94, vilket
              riksdagen uttalat att man ska göra? Jag tror att det var 2011.
            </seg>
            <seg n="d0892fe4">
              Det är därför jag hela tiden känner sådan misstro. Statsrådet
              har inte förberett sig för att redogöra för kompromissförslaget
              fastän vi skulle diskutera denna viktiga fråga i dag, och nu står
              vi här. Vad är det som händer? Jag tycker att det är jätteviktigt
              att veta det.
            </seg>
            <seg n="829d6a22">
              Det handlar om arbetstagares rättigheter, att lika lön ska gälla
              oavsett nationalitet. Det handlar också om konkurrens mellan företag,
              att man inte ska tillåta illojal konkurrens och lönedumpning.
              Det är en jätteviktig fråga för det svenska näringslivet, för
              småföretagen och så vidare. Därför är frågan om vi kan ställa
              dessa krav helt avgörande.
            </seg>
            <seg n="60c22d1a">
              Jag frågar igen: Är det statsrådets uppfattning att kommissionens
              kompromissförslag innebär att det går att ställa krav på sociala
              hänsyn vid offentlig upphandling?
            </seg>
            <seg n="7887b708">
              Det står i interpellationssvaret att det inte går med ILO 94.
              Varför går det inte med ILO 94, är min andra fråga.
            </seg>
            <seg n="f341d527">
              Fråga tre är: När tänker regeringen att vi ska ratificera ILO
              94, vilket riksdagen uttalade och tillkännagav 2011?
            </seg>
          </u>
          <note type="speaker" n="62fc0f44">
            Anf. 99 Statsrådet STEFAN ATTEFALL (KD):
          </note>
          <u who="unknown" xml:id="i-843dca89be2a2457-39" n="4ce6cd8b">
            <seg n="66acf379">
              Herr talman! ILO 94 har varit med i diskussionerna om upphandlingsdirektiven.
              Sverige har varit aktivt för att få ett rättsligt utlåtande om
              vad det innebär om ILO 94 skulle lyftas in eller hänvisas till
              i upphandlingsdirektiven. Här har vi drivit på och fått en del
              rättsliga uttalanden från rådets rättstjänst, men de har inte
              varit så precisa att det har skapat klarhet fullt ut.
            </seg>
            <seg n="655045d7">
              Det finns problem. ILO-konventionen har ratificerats av tio länder,
              och de gjorde det innan de blev EU-medlemmar. Många länder har
              inte ratificerat konventionen, och EU som institution har inte
              ratificerat den. Det finns en del oklarheter i hur man ska tolka
              ILO-konventionen i förhållande till EU-rätt och till de allmänna
              principerna, exempelvis när det gäller upphandling.
            </seg>
            <seg n="f638567a">
              Under förhandlingarnas gång sökte Sverige efter en lösning för
              att få in detta på något sätt och hänvisa till detta. Det fanns
              idéer om att göra olika typer av hänvisningar till ILO 94. Men
              de skrivningar som kom fram från kommissionen hade snarare inneburit
              en begränsning av möjligheterna för Sverige att självständigt
              bedöma om och när ILO 94 skulle ratificeras.
            </seg>
            <seg n="aea5fe97">
              Sverige var därför emot att man skulle göra sådana hänvisningar
              eftersom det hade inneburit ett steg tillbaka sett ur exempelvis
              Marie Granlunds synvinkel.
            </seg>
            <seg n="e1e80bb9">
              Det har inte heller varit föremål för parlamentets synpunkter.
              Där har man också insett att det inte är rätt forum och rätt väg
              att dra in ILO 94 i detta sammanhang.
            </seg>
            <seg n="ad826fc5">
              Däremot har man velat ha förstärkta skrivningar för just artikel
              15.2. Här har Sverige aktivt arbetat för att tillmötesgå Europaparlamentets
              synpunkter i konflikt med ett antal andra länder inom EU som har
              varit rädda för denna typ av skrivningar. Det har till exempel
              varit länder som misstänkt att de ska få sämre förutsättningar
              konkurrensmässigt och därför inte vill att det ska finnas några
              skarpa skrivningar.
            </seg>
            <seg n="00f0bbf5">
              Man har jobbat både med den formulering som Europaparlamentet
              har kommit med och med skälskrivningarna, alltså vilka skäl man
              har bakom. Det är ett slags förarbetestexter som man har jobbat
              med för att hitta skrivningar som gör att man får så precist innehåll
              som möjligt och för att tillmötesgå de olika synpunkter som finns
              inom EU-kretsen. Här ser man nu ut att kunna landa på det som
              Europaparlamentet har föreslagit och som Sverige också har stött.
              Det innebär att det blir tydligare och bättre möjligheter att
              ställa sociala krav.
            </seg>
            <seg n="f52e8168">
              Men vad innebär detta i praktiken? Vi har också ett utstationeringsdirektiv
              som styr, och vi har allmänna principer. Man får inte formulera
              de sociala kraven så att de står i strid med övergripande principer
              såsom likabehandling, transparens och icke-diskriminering. Här
              finns alltid en viss tolkningssituation som vi kommer att få leva
              med.
            </seg>
            <seg n="96800ef9">
              Vi har dock ett bättre stöd för detta i det nya EU-direktivet
              än vad vi hade tidigare, även för EU-domstolen när den till exempel
              ska avgöra i principfall och för svenska domstolar.
            </seg>
            <seg n="6f9505a0">
              I Sverige ska vi skriva en svensk lagstiftning om detta; vi ska
              tolka in det i svensk lagstiftning. Det är ett utredningsarbete
              som har påbörjats och som ska vara klart inom två år.
            </seg>
            <seg n="88897655">
              Frågan om en svensk ratificering av ILO 94 ligger på arbetsmarknadsministerns
              bord, och jag kan därför inte uttala mig om hur beredningsläget
              ser ut där.
            </seg>
          </u>
          <note type="speaker" n="72c30a7f">
            Anf. 100 MARIE GRANLUND (S):
          </note>
          <u who="Q3373324" xml:id="i-478a5873c3b94fa8-5" n="e4f79d77">
            <seg n="c6cbe777">
              Herr talman! Det var väl bra; då får jag möjlighet att ställa
              en ny interpellation. Många länder har nämligen ratificerat ILO
              94, bland annat Danmark, Finland, Norge, Frankrike, Spanien och
              Italien. Det verkar alltså inte helt omöjligt att göra det om
              man verkligen vill.
            </seg>
            <seg n="6f04dc7a">
              Det är bra att det har gått framåt, och så verkar det också på
              de pressmeddelanden som skickats ut.
            </seg>
            <seg n="8f3a566f">
              Det är svårt att vara i opposition. Jag förstår att statsrådet
              inte kan sitta och läsa alla dessa buntar; det vore omänskligt.
              Men med de ca 5 000 människor som Regeringskansliet består av
              borde väl någon kunna göra en kartläggning av vad det kompromissförslag
              som kommissionen har lagt fram verkligen innebär.
            </seg>
            <seg n="15cb71a6">
              Jag är glad att det blir bättre, säger statsrådet. Men kan Sverige
              ställa krav på kollektivavtal vid offentlig upphandling? Den frågan
              vill jag gärna ha svar på.
            </seg>
            <seg n="edd36846">
              Jag skulle också vilja att statsrådet sade någonting om att hänvisningen
              till ILO 94 inte behöver vara med i bilagorna eftersom det räcker
              med 15.2. Är det korrekt uppfattat? Det skulle jag vilja ha svar
              på.
            </seg>
          </u>
          <note type="speaker" n="4d46c1ff">
            Anf. 101 Statsrådet STEFAN ATTEFALL (KD):
          </note>
          <u who="unknown" xml:id="i-843dca89be2a2457-40" n="4ce6cd8b">
            <seg n="b69316d4">
              Herr talman! Jag vill börja med att understryka att på politisk
              nivå, och också på tjänstemannanivå, har vi varit mycket aktiva
              från svensk sida för att få så tydliga och starka skrivningar
              som möjligt när det gäller de sociala kraven.
            </seg>
            <seg n="0b2f26ac">
              Kan man då ställa krav på exempelvis kollektivavtalsvillkor?
              Ja, det kan man göra. Man kan delvis göra det enligt det gamla
              lagförslaget. Man kan göra det bättre enligt det nya, men det
              måste utformas på rätt sätt så att det inte strider till exempel
              mot principen om likabehandling och icke-diskriminering. Det är
              ofta kruxet. Man måste utforma kraven på ett korrekt sätt så att
              de är i överensstämmelse med de grundläggande principerna. Då
              har man goda förutsättningar att ställa sociala krav.
            </seg>
            <seg n="13cd202c">
              Förutsättningarna är bättre i de nya direktiven än de var i de
              gamla. Men man måste, som sagt, utforma kravställandet på ett
              korrekt sätt. Det är ofta där problemet sitter. Det gäller miljöhänsyn,
              sociala hänsyn och olika typer av andra hänsyn som man vill lägga
              in. De måste utformas i enlighet med de grundläggande principerna.
              Vi har, som jag sade, fått ett starkare stöd för detta med de
              nya EU-direktiv som håller på att växa fram.
            </seg>
            <seg n="c423e81b">
              Problemet är att besluten gällande samtliga regelverk fattas
              på en EU-övergripande nivå, och de ska sedan tillämpas i 27 medlemsländer.
              Vi ska skriva en svensk lagstiftning utifrån dem. Det är klart
              att det alltid finns en problematik i den exakta tolkningen av
              regelverken. Där får vi lita på att rättsfall som utvecklas kan
              klargöra de oklarheter som finns.
            </seg>
            <seg n="688a7980">
              Ett problem som vi i Sverige har att brottas med är att vi inte
              har exempelvis minimilönesystem, utan vi har kollektivavtal som
              dessutom är lite olika utformade i skilda branscher. Det gör att
              vi blir något av en udda fågel i EU-familjen. Men rätt stöd från
              svenska myndigheter för hur man ska ställa krav utifrån dessa
              nya direktiv kommer att innebära bättre förutsättningar, men jag
              törs inte lova att det blir perfekt klarhet i alla detaljer, tyvärr.
            </seg>
          </u>
          <note n="68aa3844">
            Överläggningen var härmed avslutad.
          </note>
          <note n="2f1e02be">
            17 § Svar på interpellation 2012/13:462 om Miljöstyrningsrådets
            fortsatta verksamhet
          </note>
          <note type="speaker" n="1139e7fc">
            Anf. 102 Miljöminister LENA EK (C):
          </note>
          <u who="Q535342" xml:id="i-19b0a1683d671c07-3" n="5413edd5" next="i-774cb89139a47b64-3">
            <seg n="131982dc">
              Herr talman, ärade ledamöter och åhörare! Marie Nordén har frågat
              mig vilka åtgärder jag avser att vidta för att Miljöstyrningsrådets
              verksamhet kan behålla sitt oberoende och sin höga kvalitet.
            </seg>
            <seg n="28256f38">
              Den offentliga upphandlingen är av stor strategisk betydelse
              och kan bidra till att vi når våra politiska mål, till exempel
              Sveriges miljökvalitetsmål och generationsmålet. Riksrevisionen
              har påpekat att samordningen och styrningen av arbetet med miljökrav
              i offentlig upphandling behöver förbättras (RiR 2011:29). Upphandlingsstödsutredningen
              (SOU 2012:32) föreslår att en samlad upphandlingsmyndighet bildas
              som stöd till offentlig upphandling. Förslaget stöds av Upphandlingsutredningen,
              alltså Anders Wijkmans utredning (SOU 2013:12), som också föreslår
              att Miljöstyrningsrådets verksamhet bör ingå i myndigheten så
              att miljökrav och sociala hänsyn kan samordnas med andra krav.
              Jag noterar att andra länder, till exempel Norge och Nederländerna
              som jämte Sverige ligger i framkant i arbetet med hållbar upphandling,
              har samlat sitt upphandlingsstöd i en myndighet.
            </seg>
            <seg n="821beae0">
              Förslaget om en samlad myndighet till stöd för offentlig upphandling
              bereds för närvarande inom Regeringskansliet liksom frågan huruvida
              Miljöstyrningsrådets verksamhet ska ingå i denna myndighet.
            </seg>
            <seg n="1037432c">
              Jag anser likt Marie Nordén att Miljöstyrningsrådet bedriver
              en mycket betydelsefull verksamhet med hög kvalitet och stor integritet.
              Det är därför viktigt att slå vakt om denna verksamhet så att
              den kan fortsätta, utvecklas och stärkas oavsett om verksamheten
              inordnas i en myndighet eller ej.
            </seg>
          </u>
          <note n="65f4de2a">
            Anf. 103 MARIE NORDÉN (S):
          </note>
          <u who="Q535342" xml:id="i-774cb89139a47b64-3" n="5413edd5" prev="i-19b0a1683d671c07-3">
            <seg n="62285878">
              Herr talman! Jag tackar ministern för svaret.
            </seg>
            <seg n="9becf160">
              Miljöstyrningsrådet har i dag ett särskilt samhällsuppdrag att
              tillhandahålla förslag till drivande av miljökrav och andra hållbarhetskrav
              för den offentliga sektorn vid dess upphandlingar.
            </seg>
            <seg n="47fd9ff0">
              Miljöstyrningsrådet är ett bolag som ägs gemensamt av staten
              och Sveriges Kommuner och Landsting. Målgruppen för rådet är främst
              kommuner och landsting. Enligt Naturvårdsverkets senaste kartläggning
              om omfattningen av miljöanpassad offentlig upphandling framkommer
              att kommuner och landsting i stor utsträckning använder sig av
              Miljöstyrningsrådets kriterier, 75 respektive 79 procent. Det
              är givet att Miljöstyrningsrådet har spelat en avgörande roll
              i att Sverige ligger främst i Europa i utvärderingar av både miljöanpassad
              upphandling och socialt ansvarsfull upphandling och främst i världen
              vad gäller hållbar upphandling.
            </seg>
            <seg n="ce6c727b">
              Ministern nämner Nederländerna och Norge i sitt svar, men det
              stämmer inte riktigt att de tillsammans med Sverige ligger i framkant
              vad gäller hållbar upphandling. År 2012 låg Nederländerna nämligen
              på sjunde plats och Norge på nionde. Däremot stämmer det att Nederländerna
              låg på andra plats 2010 vad gäller miljöanpassad upphandling och
              socialt ansvarsfull upphandling. Norge kom på femte respektive
              sjätte plats. Det känns som om andra länder borde lära av oss
              och följa vår modell i stället för att vi ska snegla på andra,
              mindre framgångsrika länder.
            </seg>
            <seg n="4a495be2">
              Det som möjliggjort Miljöstyrningsrådets arbete med att ta fram
              kriterier hela 700 kriterier har det blivit genom åren och att
              ligga i framkant med drivandet av miljökrav och spjutspetskriterier
              samt kunna ge detaljerade råd till upphandlande myndigheter har
              just varit att det inte är en myndighet utan ett bolag. Det riskerar
              vi att förlora om Miljöstyrningsrådet ska införlivas i en myndighet.
            </seg>
            <seg n="f3526256">
              En av konsekvenserna blir att de miljö- och hållbarhetskrav som
              Miljöstyrningsrådet utarbetar kommer att hamna under EU:s så kallade
              anmälningsdirektiv och därmed bli föremål för obligatorisk notifiering.
              Låt mig förklara för åhörare som kanske lyssnar via webben att
              notifiering innebär att kriterier alternativt föreskrifter ska
              anmälas till EU. Kriterierna måste sedan gå på remiss till berörda
              aktörer och Kommerskollegium och vidare till regeringen, som därefter
              sänder dem till EU-kommissionen och till samtliga medlemsländer.
              Det är en tidskrävande och mycket byråkratisk process som förmodligen
              medför att kriterier riskerar att till stor del blockeras eller
              frysas, det vill säga stå stilla i tre alternativt sex månader.
              Det kommer inte bara att leda till att det tar längre tid att
              ta fram kriterier, utan det kommer sannolikt att krävas mer resurser
              än vad fallet är i dag. Detta vet miljöministern naturligtvis
              redan.
            </seg>
            <seg n="63a484f4">
              Miljödepartementet lät i februari i år Statskontoret genomföra
              en konsekvensanalys för att belysa just konsekvenserna av och
              riskerna med att införa Miljöstyrningsrådets verksamhet i en ny
              myndighet. Resultatet av konsekvensanalysen borde bekymra ministern,
              för precis det som jag tar upp i min interpellation presenterades
              i konsekvensanalysen. Därför undrar jag naturligtvis hur ministern
              ställer sig till de konsekvenser som presenterades för ministern
              i analysen i februari och hur ministern kommer att driva att dessa
              frågor får plats när regeringen lägger fram förslaget för riksdagen.
            </seg>
          </u>
          <note type="speaker" n="87a57690">
            Anf. 104 Miljöminister LENA EK (C):
          </note>
          <u who="Q535342" xml:id="i-19b0a1683d671c07-4" n="5413edd5" next="i-774cb89139a47b64-4">
            <seg n="8de7dd55">
              Herr talman! Det här är en teknisk men mycket spännande diskussion.
              Jag håller verkligen med interpellanten om att upphandlingen spelar
              mycket stor strategisk roll. Den omfattar en stor del av vår ekonomi.
              En innovativ upphandling gynnar framväxten av ny och bättre teknik.
              Om vi ska klara de svenska miljömålen måste det offentliga Sverige
              handla upp rätt saker, vara noga med att miljökriterierna följs
              och med att vid varje upphandling ta steg mot att uppfylla de
              svenska miljömålen och klimatmålen. Därför är upphandlingen oerhört
              viktig.
            </seg>
            <seg n="11f0590f">
              Miljöstyrningsrådet är ett bolag. Det bildades 1995 för att vara
              huvudman för EU:s miljölednings- och miljörevisionsförordning,
              EMAS, som någon kanske känner till. Miljöstyrningsrådet har byggt
              upp en omfattande verksamhet för stöd till offentlig upphandling
              om miljö och hållbarhet. Huvuddelen av bolaget ägs redan av staten
              och mindre delar av Sveriges Kommuner och Landsting och Svenskt
              Näringsliv. Delägarna har aviserat att de inte gärna vill vara
              kvar i den bolagsformen.
            </seg>
            <seg n="d260531d">
              Man har alltså både den Jeppsonska utredningen om stödet för
              offentlig upphandling, som kom förra året, och Anders Wijkmans
              upphandlingsutredning, SOU 2013:12, som kom i år. Utredningarna
              är gjorda av två personer som är besjälade av att vi ska nå våra
              svenska miljömål. Båda bedömer att kvaliteten inte förändras om
              man byter organisationsform så att Miljöstyrningsrådets verksamhet
              finns i en statlig myndighet och inte i ett bolag som till stor
              del ägs av staten.
            </seg>
            <seg n="f9b5dbab">
              Det är en kvalitetsfråga. Naturligtvis behöver vi diskutera och
              fundera över hur vi ska garantera kvaliteten. De här råden behövs.
              Det är alldeles tydligt. Detta framgår också, som Marie Nordén
              säger, av hur många myndigheter som använder Miljöstyrningsrådets
              rekommendationer.
            </seg>
            <seg n="7250a314">
              Däremot är det inte nödvändigt med notifiering. Notifiering är
              ett krångligt förfarande som tar tid och där man inte alltid vet
              utgången. Det har erfarenheten lärt oss. När det gäller till exempel
              notifiering av strängare kemikalieregler i Sverige har vi fått
              väldiga problem med att få kommissionen att godkänna dem, trots
              att många svenskar kanske tycker att det skulle vara självklart
              och att vi borde få bestämma detta själva.
            </seg>
            <seg n="c1c0bfe7">
              Den springande punkten här är om miljöstyrningsråden ges författningsform
              eller inte. Det är det vi måste vara noga med, för i så fall kan
              det komma att krävas en notifiering. Det är väl ingen som har
              tänkt att de här råden ska bli författningstext, utan det är allmänna
              råd som är så varierande att de inte heller faller under någon
              form av vidare tolkning av vad som kan vara andra styrande beslut
              som är att jämföra med författningstext.
            </seg>
            <seg n="ad033fb0">
              De frågor som interpellanten ställer är viktiga. Naturligtvis
              ska vi vara noggranna med kvaliteten och med att de miljöråd och
              upphandlingsråd som behövs sköts och hanteras på ett flexibelt
              sätt, så att de kan fortsätta att göra samma nytta i den svenska
              samhällsutvecklingen som de har gjort så här långt.
            </seg>
          </u>
          <note n="9758e88d">
            Anf. 105 MARIE NORDÉN (S):
          </note>
          <u who="Q535342" xml:id="i-774cb89139a47b64-4" n="5413edd5" prev="i-19b0a1683d671c07-4">
            <seg n="05f3010f">
              Herr talman! Staten finansierar 50 procent av Miljöstyrningsrådets
              verksamhet. Det gör väl att man är en 50-procentig delägare i
              bolaget. Man får väldigt mycket för väldigt lite pengar. 11 ½
              miljon betalar man ut per år. Det är samma nivå som man har legat
              på sedan 2007.
            </seg>
            <seg n="d176f5ba">
              Det är intressant att höra ministern tala emot den utvärdering
              och konsekvensanalys som kom från Statskontoret i februari. Där
              konstaterade man att Miljöstyrningsrådet i framtiden inte längre
              kan tillhandahålla detaljerade råd och att det inte råder några
              tvivel om att EU-rättens frirörlighetsregler blir tillämpliga
              på Miljöstyrningsrådets kriterieverksamhet om denna flyttas till
              en myndighet. Detta står i konsekvensanalysen. Det här skulle
              också innebära obligatorisk notifiering av alla upphandlingskriterier,
              vilket kommer att blockera verksamheten och leda till lägre miljökrav.
              Det är Statskontoret som skriver detta. Man säger att Miljöstyrningsrådet
              bedriver en väletablerad verksamhet med ett starkt varumärke som
              riskerar att försvinna vid en omorganisation. Man riskerar också
              att förlora sin ledande position i världen vad gäller offentlig
              upphandling, då miljöaspekten kan komma att få en mindre framtonad
              roll i en större myndighet. Detta konstateras i Statskontorets
              tidigare utredning och upprepas i Miljödepartementets konsekvensanalys.
              Jag undrar vad det är som gör att ministerns handläggare på departementet
              kommer fram till någonting helt annat.
            </seg>
            <seg n="338abee3">
              Om inte staten längre kan upprätthålla det upphandlingsstöd som
              Miljöstyrningsrådet erbjuder får inte den offentliga sektorn hjälp
              med de konkreta förslag till miljöhållbarhetskriterier och andra
              hållbarhetskriterier som man som upphandlare förväntar sig. Då
              har man inte samma möjligheter att vara världsledande i framtiden.
              Man kan inte få samma effekter på de miljarder vi använder varje
              år vid upphandling.
            </seg>
            <seg n="173cd7b3">
              Jag tror på ministern när hon säger att det finns höga ambitioner
              från regeringen för att detta ska kunna fortsätta. Men jag vill
              se en analys som visar på motsatsen till det som har sagts tidigare
              och i de andra utredningarna. Det känns som att man bara tycker
              saker. Man har bett om konsekvensanalyser men slänger dem åt sidan
              och säger: Nej, det där stämmer inte. Vad är det som gör att man
              kommer fram till en helt annan slutsats än de tidigare utredningarna?
              Det skulle vara intressant att få veta.
            </seg>
            <seg n="6711319f">
              Det är inte så att alla remissinstanser säger att det här är
              ett bra förslag. I samband med remissbehandlingen av Statskontorets
              betänkande En ny upphandlingsmyndighet och Upphandlingsstödsutredningens
              slutbetänkande Upphandlingsstödets framtid framkom det att ett
              stort antal centrala instanser inom upphandlingsområdet stöder
              att Miljöstyrningsrådet ska få bedriva sin verksamhet vidare som
              tidigare och ogärna ser att detta förändras på något sätt. Man
              är alltså väldigt nöjd med Miljöstyrningsrådets arbete och vill
              att det ska fortsätta. Ett snarlikt ställningstagande görs i Upphandlingsutredningens
              slutbetänkande, där man anser att det är angeläget att den verksamhet
              som Miljöstyrningsrådet bedriver tillåts med bibehållen integritet
              och att den ska kunna fortsätta att utvecklas enligt de förutsättningar
              som gäller i dag.
            </seg>
            <seg n="ca331c16">
              Jag undrar varför man inte lyssnar på avnämarna och regeringens
              egen utredare. Det viktiga är att vi vet vilka konsekvenserna
              blir om man införlivar Miljöstyrningsrådet i en myndighet.
            </seg>
          </u>
          <note type="speaker" n="9e7f6983">
            Anf. 106 Miljöminister LENA EK (C):
          </note>
          <u who="Q535342" xml:id="i-19b0a1683d671c07-5" n="5413edd5" next="i-774cb89139a47b64-5">
            <seg n="bf75794e">
              Herr talman! Jag skulle vilja börja med att slå fast ett par
              saker innan jag fortsätter själva diskussionen. Det första är
              att det är väldigt skönt att ha en interpellationsdebatt med en
              företrädare för Sveriges riksdag som är lika angelägen som jag
              om att offentlig upphandling ska styras på ett miljömässigt korrekt
              sätt och som håller med om att det betyder väldigt mycket för
              att vi ska nå våra miljömål och för samhällsekonomin.
            </seg>
            <seg n="97c3de4d">
              Det andra jag vill slå fast är att beredning pågår. Regeringen
              har ännu inte tagit ställning till hur detta ska organiseras.
              Vi har beredningsunderlag från olika håll som vi just nu värderar.
              För min del kan jag säga att verksamheten är väldigt viktig. Den
              har mycket hög kvalitet och ska bibehållas, helst också fortsätta
              att utvecklas och bli ännu bättre.
            </seg>
            <seg n="aebd6f06">
              Vad gäller ägarskapet är det så att staten äger 85 procent och
              SKL och Svenskt Näringsliv delar på de kvarvarande procenten.
              Men bara 50 procent av verksamheten finansieras av staten. Det
              är fakta vi har att hantera. De andra två parterna är dock väldigt
              tveksamma till att fortsätta i bolaget, och ett helägt statligt
              bolag faller under samma regler som en myndighet i väldigt många
              fall. Det är en av anledningarna till att två utredningar har
              behandlat Miljöstyrningsrådets verksamhet.
            </seg>
            <seg n="143c68b4">
              I remissvaren på de här två utredningarna är det många som skriver
              att kvaliteten är väldigt hög, vilket jag också har nämnt. Det
              är roligt att många avnämare tycker det. Många tycker att det
              är svårt att ta ställning; de bryr sig kanske inte så mycket om
              organisationsformen, men vill värna verksamheten. Många tillstyrker
              en ny myndighet. Ganska många är emot, men det är ett mindre antal.
              Det finns några som tycker att frågan om att verksamheten skulle
              kunna ligga på Kammarkollegiet inte har utretts tillräckligt och
              som har en del åsikter om Kammarkollegiets verksamhet, men det
              är en helt annan debatt än den vi för i dag. Allt detta bereds
              just nu.
            </seg>
            <seg n="01c6227e">
              När det gäller frågan om hur man ska betrakta upphandlingsråden
              från Miljöstyrningsrådet har vi fler underlag än Statskontorets
              underlag. Nu är inte jag någon expert på detta, men jag har i
              alla fall jobbat med de här rättsliga frågorna, och jag var väldigt
              tveksam till Statskontorets slutsats, måste jag säga. Vi har därför
              plockat fram flera underlag vad gäller frågan om notifiering behövs
              eller inte.
            </seg>
            <seg n="b8cf6ab1">
              Vi kan slå fast att allmänna råd som inte ges i författningsform
              inte behöver notifieras. Det som kan bli en gråzon är om det är
              en form av tekniska råd som ges en sådan innebörd att de kan jämställas
              med författningstext och som kallas för faktiskt bindande tekniska
              föreskrifter. Jag kan för protokollets skull nämna att det direktiv
              vi nu diskuterar är direktiv 98/34/EG.
            </seg>
            <seg n="e7bc3442">
              Vi är av den åsikten att de råd som ges av Miljöstyrningsrådet
              inte är att beteckna som faktiskt bindande tekniska föreskrifter.
              Därför ska vi kunna utveckla verksamheten i olika organisationsformer.
              Den beredningen pågår nu. Regeringens ställningstagande är inte
              klart.
            </seg>
          </u>
          <note n="3dfcb689">
            Anf. 107 MARIE NORDÉN (S):
          </note>
          <u who="Q535342" xml:id="i-774cb89139a47b64-5" n="5413edd5" prev="i-19b0a1683d671c07-5">
            <seg n="78afa2f0">
              Herr talman! Det är just att det är ett råd och inte en myndighet
              som gör det möjligt att inte vara bindande. Vi har en arbetsform
              som under 15 år har fungerat och gjort oss världsledande.
            </seg>
            <seg n="28e4fef8">
              Det som är absolut viktigast är att vi har en konsekvensanalys.
              Det är inte bara Statskontoret som kommer fram till att det skulle
              bli krav på notifiering. Även Miljöstyrningsrådet som visserligen
              kan tyckas tala i egen sak gör det. Det har ändå 15 år bakom sig
              av stor kunskap inom offentlig upphandling inte bara inom Sverige
              utan också inom EU.
            </seg>
            <seg n="f80bca63">
              Jag vill ha garantier att vi fortsatt kan ha en modell som fungerar
              så väl som den som fungerar i dag. Den ska inte ge ökade kostnader
              genom att upphandlande myndigheter måste skaffa egen expertis
              eftersom den inte tillhandahålls inom den stora upphandlingsmyndigheten,
              om Miljöstyrningsrådet skulle införlivas i den.
            </seg>
            <seg n="2218a17e">
              Det skulle göra att man är tvungen att antingen köpa konsulter
              utanför sin egen verksamhet eller sitta med sin egen expertis.
              Det skulle i sin tur leda till ökade samhällskostnader. Det vill
              varken jag eller ministern, hoppas jag, att vi ska utsätta våra
              skattebetalare för.
            </seg>
            <seg n="304e0e9b">
              Små och medelstora företag har mycket att vinna på att vi har
              en nationell upphandlingsmodell. Det gör att det finns en norm
              för de varor och produkter man säljer. Upphandlingar för samma
              produkter kan ha liknande underlag. Det gör att man inte behöver
              göra om varje gång man ska lägga ett anbud vid en upphandling.
            </seg>
            <seg n="087684d5">
              Det finns samhällskostnader och företagskostnader att vinna på
              att vi har den modell vi har i dag. Jag vill försäkra mig om att
              det inte går förlorat. Ingen är betjänt av en ny byråkratisk,
              krånglig modell där alla blir förlorare.
            </seg>
          </u>
          <note type="speaker" n="bdbc79f7">
            Anf. 108 Miljöminister LENA EK (C):
          </note>
          <u who="Q535342" xml:id="i-843dca89be2a2457-41" n="5413edd5">
            <seg n="6871d39e">
              Herr talman! Jag kan be att få ta till protokollet att inte heller
              regeringen är intresserad av en ny byråkratisk modell där alla
              är förlorare, självklart inte. Vi vill att det ska bli så bra
              som möjligt.
            </seg>
            <seg n="549c6b2d">
              Oavsett organisationsform måste vi titta väldigt noga på detta.
              Det gäller oavsett om Miljöstyrningsrådet i framtiden kommer att
              hamna i en myndighet eller behållas som ett statligt ägt bolag.
              Det kan möjligen vara med två parter och inte tre som i dagens
              läge, men med en övervägande statlig ägarandel på 85 procent eller
              mer.
            </seg>
            <seg n="b254b492">
              Det vi måste titta på i fortsättningen och även i nuvarande organisationsform
              är att inte Miljöstyrningsrådets råd formuleras på ett sådant
              sätt att de kan liknas vid författningstext. Det handlar om att
              faktiskt bindande tekniska föreskrifter kan vara en sådan gråzon.
              Vi måste vara noga med att hålla en klar gräns oavsett om Miljöstyrningsrådet
              är kvar i den form som finns nu eller om organisationsformen förändras.
            </seg>
            <seg n="491b4973">
              Jag tror inte att någon i denna kammare vill att varje upphandlingsråd
              till varje enskilt företag, eller om det nu är kommun eller landsting,
              ska räknas som författningstext och därmed notifieras. Det vore
              en väldigt absurd situation. Det är någonting som vi måste undvika.
            </seg>
            <seg n="d02e8725">
              Det måste vi undvika i vilket fall som helst oavsett om vi förändrar
              organisationsformen eller behåller den som den är. Det är en viktig
              sak att påminna sig. I grunden håller jag med interpellanten om
              vikten av att upphandlingen är miljömässigt, klimatmässigt och
              socialt riktig.
            </seg>
          </u>
          <note n="68aa3844">
            Överläggningen var härmed avslutad.
          </note>
          <note n="6e242193">
            18 § Bordläggning och beslut om förlängd motionstid
          </note>
          <note n="6435ff83">
            Anmäldes och bordlades
          </note>
          <note n="3f5fda7d">
            Kammaren biföll talmannens förslag att motionstiden för ovanstående
            propositioner skulle förlängas till onsdagen den 2 oktober .
          </note>
          <note n="1d2399c3">
            19 § Anmälan om interpellationer
          </note>
          <note n="e4fbb479">
            Anmäldes att följande interpellationer framställts
          </note>
          <note n="7babc494">
            den 26 juni
          </note>
          <note n="db2b52bc">
            Gunvor G Ericson
          </note>
          <note n="b7bf5ac9">
            den 27 juni
          </note>
          <note n="db2b52bc">
            Gunvor G Ericson
          </note>
          <note n="5d6e4f3a">
            Interpellationerna redovisas i bilaga som fogats till riksdagens
            snabbprotokoll tisdagen den 17 september.
          </note>
          <note n="b3b1ffc1">
            20 § Anmälan om frågor för skriftliga svar
          </note>
          <note n="0c3d02b3">
            Anmäldes att följande frågor för skriftliga svar framställts
          </note>
          <note n="b7bf5ac9">
            den 27 juni
          </note>
          <note n="6adb6aad">
            Maria Stenberg
          </note>
          <note n="7d08d426">
            Kerstin Engle
          </note>
          <note n="e8e25222">
            Eva Olofsson
          </note>
          <note n="e8e25222">
            Eva Olofsson
          </note>
          <note n="5ab6e087">
            Cecilia Dalman Eek
          </note>
          <note n="bbeda09e">
            Frågorna redovisas i bilaga som fogats till riksdagens snabbprotokoll
            tisdagen den 17 september.
          </note>
          <note n="0e2b7f6a">
            21 § Anmälan om skriftliga svar på frågor
          </note>
          <note n="28aee881">
            Anmäldes att skriftliga svar på följande frågor inkommit
          </note>
          <note n="b7bf5ac9">
            den 27 juni
          </note>
          <note n="75139cc3">
            Hans Hoff
          </note>
          <note n="70b86d02">
            Yilmaz Kerimo
          </note>
          <note n="9d301588">
            Peter Hultqvist
          </note>
          <note n="0e7c0d61">
            Svaren redovisas i bilaga som fogats till riksdagens snabbprotokoll
            tisdagen den 17 september.
          </note>
          <note n="72ff8c11">
            22 § Kammaren åtskildes kl. 17.25.
          </note>
          <note n="6be24c6f">
            Förhandlingarna leddes
          </note>
          <note n="3c4a8c66">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
