<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201920</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201920</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201920--76</head>
          <docDate when="2020-02-18">2020-02-18</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollet för den 28 januari justerades.
          </note>
          <note>
            § 2 Anmälan om återtagande av plats i riksdagen
          </note>
          <note>
            Tredje vice talmannen meddelade att Laila Naraghi (S) återtagit
            sin plats i riksdagen från och med den 15 februari , varigenom
            uppdraget som ersättare upphört för Nermina Mizimovic (S) .
          </note>
          <note>
            § 3 Meddelande om frågestund
          </note>
          <note>
            Tredje vice talmannen meddelade att frågestund skulle äga rum
            torsdagen den 20 februari kl. 14.00 .
          </note>
          <note>
            § 4 Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2019/20: 316
          </note>
          <note>
            Till riksdagen
          </note>
          <note>
            Interpellation 2019/20:316 Barn och ungdomar som utsätts för
            grova brott
          </note>
          <note>
            av Thomas Morell (SD)
          </note>
          <note>
            Interpellationen kommer att besvaras fredagen den 6 mars 2020.
          </note>
          <note>
            Skälet till dröjsmålet är sedan tidigare inbokade arrangemang.
          </note>
          <note>
            Stockholm den 7 februari 2020
          </note>
          <note>
            Justitiedepartementet
          </note>
          <note>
            Morgan Johansson
          </note>
          <note>
            Interpellation 2019/20:317
          </note>
          <note>
            Till riksdagen
          </note>
          <note>
            Interpellation 2019/20:317 Utvisning på grund av brott
          </note>
          <note>
            av Ingemar Kihlström (KD)
          </note>
          <note>
            Interpellationen kommer att besvaras fredagen den 20 mars 2020.
          </note>
          <note>
            Skälet till dröjsmålet är sedan tidigare inbokade arrangemang.
          </note>
          <note>
            Stockholm den 7 februari 2020
          </note>
          <note>
            Justitiedepartementet
          </note>
          <note>
            Morgan Johansson
          </note>
          <note>
            Interpellation 2019/20:318
          </note>
          <note>
            Till riksdagen
          </note>
          <note>
            Interpellation 2019/20:318 Åtgärder för ökat återvändande
          </note>
          <note>
            av Arin Karapet (M)
          </note>
          <note>
            Interpellationen kommer att besvaras fredagen den 20 mars 2020.
          </note>
          <note>
            Skälet till dröjsmålet är sedan tidigare inbokade arrangemang.
          </note>
          <note>
            Stockholm den 7 februari 2020
          </note>
          <note>
            Justitiedepartementet
          </note>
          <note>
            Morgan Johansson
          </note>
          <note>
            § 5 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Redogörelse
          </note>
          <note>
            2019/20:PN1 till konstitutionsutskottet
          </note>
          <note>
            Motioner
          </note>
          <note>
            2019/20:3489 och 3490 till justitieutskottet
          </note>
          <note>
            § 6 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Konstitutionsutskottets betänkande
          </note>
          <note>
            2019/20:KU6 Riksrevisionens ledningsstruktur
          </note>
          <note>
            Finansutskottets betänkande
          </note>
          <note>
            2019/20:FiU49 Ändringar i statens budget för 2020 – Stöd till
            kommunsektorn för att stärka välfärden
          </note>
          <note>
            Näringsutskottets betänkande
          </note>
          <note>
            2019/20:NU9 Underskott i förhållande till elnätsföretagens intäktsramar
            för tillsynsperioden 2012–2015
          </note>
          <note>
            Civilutskottets betänkanden
          </note>
          <note>
            2019/20:CU7 En utvecklad översiktsplanering
          </note>
          <note>
            2019/20:CU9 Hyresrätt m.m.
          </note>
          <note>
            Justitieutskottets betänkande
          </note>
          <note>
            2019/20:JuU19 Hemlig dataavläsning
          </note>
          <note>
            Socialförsäkringsutskottets betänkanden
          </note>
          <note>
            2019/20:SfU13 Riksrevisionens rapport om jämställd sjukfrånvaro
          </note>
          <note>
            2019/20:SfU14 Riksrevisionens rapport om mörkertal inom bostadstillägget
          </note>
          <note>
            Socialutskottets betänkanden
          </note>
          <note>
            2019/20:SoU5 Folkhälsofrågor
          </note>
          <note>
            2019/20:SoU7 Alkohol-, narkotika-, dopnings- och tobaksfrågor
          </note>
          <note>
            Kulturutskottets betänkanden
          </note>
          <note>
            2019/20:KrU5 Styrning av kulturområdets institutioner
          </note>
          <note>
            2019/20:KrU7 Kultur och fritid för barn och unga
          </note>
          <note>
            § 7 Jakt och viltvård
          </note>
          <note>
            Miljö- och jordbruksutskottets betänkande 2019/20:MJU6
          </note>
          <note>
            Jakt och viltvård
          </note>
          <note>
            föredrogs.
          </note>
          <note type="speaker">
            Anf. 1 KRISTINA YNGWE (C):
          </note>
          <note>
            Fru talman! I dag ska vi debattera betänkande MJU6 Jakt och viltvård
            . I betänkandet behandlas motioner från höstens allmänna motionstid
            som berör bland annat viltförvaltningsdelegationer, vildsvin,
            viltolyckor etcetera.
          </note>
          <note>
            En del av de motioner som väcktes under hösten är väldigt lika
            dem som väcktes under föregående höst, och därför har vi haft
            en förenklad motionshantering och kommer inte att plocka upp dem
            till total behandling förrän nästa år. Det innebär ändock att
            alla partier vidhåller sin politik.
          </note>
          <note>
            Fru talman! Inom flera politikområden finns det en förkärlek
            för att tala om den svenska modellen, och så även när det gäller
            jakt och viltvård. Svensk viltvård bygger på en decentraliserad
            förvaltning baserad på dialog och samarbete mellan de olika aktörer
            som påverkas av och själva påverkar stammarna. Det är väldigt
            viktigt att värna och utveckla detta, och jag skulle i mitt anförande
            vilja ta upp tre för jakt och viltvård ganska heta v:n – vildsvin,
            varg och vapen. Låt mig börja med vildsvin.
          </note>
          <note>
            Fru talman! I många delar av Sverige utgör vildsvinsstammen ett
            stort problem för såväl jordbrukare som trafikanter. Kostnaderna
            för skadorna uppgår till miljardbelopp. Många följer också utvecklingen
            av afrikansk svinpest med oro då ett utbrott kan få stora konsekvenser
            för både det vilda och det tama djurlivet. Det är därför viktigt
            att vi från politikens sida gör vad vi kan för att underlätta
            en ökad avskjutning av vildsvin.
          </note>
          <note>
            Före jul presenterade Livsmedelsverket sin rapport om en förenklad
            hantering av vildsvin, ett uppdrag som kommit ur ett tillkännagivande
            i riksdagen förra mandatperioden om att just underlätta försäljning
            och distribution av vildsvinskött. I rapporten föreslås bland
            annat att utbildade jägare ska få sälja vildsvinskött direkt till
            konsument. I de öronmärkta pengar för livsmedelsstrategins genomförande
            som presenterades före jul har Centerpartiet drivit igenom en
            vildsvinssatsning med fokus just på att underlätta avsättning
            för vildsvinskött, och Centerpartiet kommer att fort ­ sätta driva
            på för att många av de goda förslag som finns i rapporten ska
            gå från förslag till handling.
          </note>
          <note>
            Sedan den förra mandatperioden finns det också ett tillkännagivande
            om att regeringen ska återkomma med ett förslag om reglerad utfodring
            av bland annat vildsvin. Detta är någonting som regeringen säger
            sig arbeta med, och jag kan bara uppmana regeringen att skynda
            på det arbetet så att ett förslag når riksdagens bord så snart
            som möjligt. I många delar av landet är läget nämligen akut.
          </note>
          <note>
            Fru talman! Det andra v:et är, som jag nämnde, varg. Jag inledde
            med att tala om att svensk viltvård bygger på en decentraliserad
            förvaltning. En fungerande viltvård kräver dock att de människor
            och verksamheter som faktiskt lever med det vilda i sin närhet
            och vars vardag påverkas av stammarnas utbredning och omfattning
            också känner att de har möjlighet att påverka förvaltningen, och
            där ser jag att svensk vargförvaltning håller på att krackelera
            i många delar av vårt land.
          </note>
          <note>
            Miljö- och jordbruksutskottet har under den förra mandatperioden
            i ett flertal tillkännagivanden lyft behovet av att förtydliga
            och förstärka viltförvaltningsdelegationernas mandat och befogenheter.
            Detta gäller även varg och rovdjur – många viltförvaltningsdelegationer
            i vargtäta län uttrycker en stor frustration över att bli överkörda
            i beslut om exempelvis miniminivåer för antal vargkullar.
          </note>
          <note>
            Vi kommer att få anledning att återkomma till en fördjupad debatt
            om varg och rovdjur i samband med att utskottet senare i vår hanterar
            betänk ­ andet om biologisk mångfald, men jag kan redan nu konstatera
            att det krävs ett omtag när det gäller såväl viltförvaltningsdelegationernas
            mandat som licensjakt och skyddsjakt för att människor som lever
            nära vargen i sin vardag ska kunna återfå förtroendet för förvaltningen.
          </note>
          <note>
            Fru talman! Även om det inte berörs i just detta betänkande vill
            jag ändå ägna någon minut åt det tredje och sista v:et, nämligen
            vapen. Det gäller framför allt synen på legala vapenägare, såsom
            jägare.
          </note>
          <note>
            Behovet av att ta krafttag mot gängvåld och illegala vapen tror
            jag att vi alla här inne kan skriva under på, men de konsekvenser
            som det får – exempelvis genom förslag om magasinreglering eller
            överimplementering av EU:s vapendirektiv – står inte i proportion
            till det faktum att kopplingen mellan kriminalitet och legala
            vapen är väldigt svag. Sverige ska ta kraft ­ tag mot illegala
            vapen, men för en fungerande viltvård krävs skickliga va ­ penhanterare.
            Försök att stävja illegala vapen genom att jaga och försvåra för
            laglydiga jägare är någonting som Centerpartiet aldrig kommer
            att acceptera.
          </note>
          <note>
            Med det yrkar jag bifall till Centerpartiets reservation nr 2.
          </note>
          <note type="speaker">
            Anf. 2 JOHN WIDEGREN (M):
          </note>
          <note>
            Fru talman! I dag debatterar vi som sagt jakt- och viltvårdsbetänkandet
            från miljö- och jordbruksutskottet. Det är alltid många intressanta
            punkter med i detta betänkande. I en del saker tycker vi väldigt
            lika, och i andra saker tycker vi inte alls särskilt lika.
          </note>
          <note>
            I år är det som sagt en förenklad motionsbehandling, vilket gör
            att antalet ärenden är lite nedbantat. Jag tänker ändå lyfta några
            saker som är direkt hanterade och sedan några saker som snubblar
            in på en kantboll.
          </note>
          <note>
            Först av allt vill jag lyfta att vi från Moderaterna värnar att
            jakt- och viltvårdsuppdraget finns hos Jägareförbundet, där vi
            tycker att det hör hemma. Vi tycker att de besitter den kompetens
            och det kunnande som krävs och därför har möjlighet att utföra
            uppdraget på bästa möjliga sätt.
          </note>
          <note>
            När man talar om jakt i allmänhet handlar det mycket om att det
            är en naturupplevelse. Det handlar om att man får ett bra livsmedel
            som är producerat i vår herres skafferi och om att jakten är en
            naturupplevelse. Men det är också ett kulturarv. Jag tycker att
            vår svenska löshundsjakt är ett av våra viktigaste kulturarv och
            något vi ska värna i Sverige. Det är viktigt att vi i denna kammare
            inte försvårar för den här typen av kultur när vi tar beslut om
            jakten . Det är oerhört viktigt att markera att den svenska löshundsjakten
            inte ska försvåras eller på något sätt inskränkas.
          </note>
          <note>
            När det gäller frågan om viltförvaltningsdelegationer har vi
            från Moderaternas sida under lång tid drivit på för att öka befogenheterna
            för landets viltförvaltningsdelegationer. De behöver kunna ta
            mer beslut lokalt och regionalt. Vi instiftade viltförvaltningsdelegationerna
            för att de skulle innebära en mer lokal och regional förvaltning,
            men det har tyvärr inte blivit så. Jag tycker att viltförvaltningsdelegationerna
            många gånger i stället blir inlåsta och inte får ta så stora beslut.
            De får ta beslut om lite övergripande planarbeten och den typen
            av arbete, men de skulle behöva blandas in mycket mer i frågor
            som hanterar skyddsjakt och licensjakt i ett skarpare läge. Det
            är ju de lokala och regionala viltförvaltningsdelegationerna som
            sitter på kunskapen om dessa områden.
          </note>
          <note>
            Därför väntar vi med tillförsikt. Nu är det väl fyra år sedan
            riksdagen riktade ett tillkännagivande till regeringen om att
            öka befogenheten för viltförvaltningsdelegationerna. Det enda
            som egentligen har hänt sedan dess är att sammansättningen ändrades
            när regeringen valde att lyfta in dubbla stolar för vissa av intressena
            i viltförvaltningsdelegationerna, något som vi från Moderaternas
            sida inte tycker är bra.
          </note>
          <note>
            Vildsvinsfrågan är som sagt många gånger ett hett ämne att diskutera.
            Numera behöver vi lyfta in ytterligare en aspekt i vildsvinsfrågan,
            precis som vår ordförande tog upp tidigare, nämligen detta med
            afrikansk svinpest. Det är otroligt allvarligt, och det närmar
            sig Sverige med stormsteg. Jag känner mer och mer att frågan inte
            är om det kommer utan när det kommer och hur vi ska vi då ska
            hantera det. Jag hoppas – och får i alla fall signaler om – att
            vi är förberedda för att hantera detta när det kommer till Sverige
            och att vi kan göra det på ett så bra sätt som möjligt.
          </note>
          <note>
            Det jag tycker att vi har brustit i när det gäller detta är informations
            ­ insatsen – jag tror inte att den vanliga medborgaren känner
            till vikten av att iaktta försiktighet gentemot afrikansk svinpest.
            Där ligger vi tyvärr lite på efterkälken.
          </note>
          <note>
            Hur är det då med vildsvin i övrigt? Ja, det som regeringen gjorde
            i maj förra året var väldigt bra. Detta är frågor som vi från
            Moderaterna också har varit med och drivit under en lång tid.
            Det handlar om hjälpmedel för jakt på vildsvin och om rörlig belysning
            och nattsikte. Detta ska kunna resultera i att vi får en högre
            avskjutning.
          </note>
          <note>
            Jag har inte fått detta bekräftat, men jag har fått signaler
            om att vildsvinsavskjutningen ökade med ungefär 20 000 djur förra
            året. Trikinproverna ökade i alla fall i motsvarande grad, så
            antingen har stammen ökat väldigt mycket eller så har vi lyckats
            skjuta fler vildsvin. Vi får avvakta tills dessa siffror bekräftas.
          </note>
          <note>
            Det förslag som nu finns från Livsmedelsverket om småskalig försäljning
            efter genomgången kortare utbildning för jägare är jätteviktigt.
            Vi hoppas att regeringen så snart som möjligt kan lägga detta
            förslag på bordet så att det igångsätts.
          </note>
          <note>
            Vi närmar oss en ny vårbrukssäsong och en ny sommar med mjölkmogna
            grödor, förmodligen med höga skadenivåer på grund av vildsvin.
            Jag tror definitivt att avskjutningen kommer att öka om avsättningen
            blir enklare för jägarna, så det är oerhört viktigt att detta
            läggs på bordet så fort som möjligt.
          </note>
          <note>
            Eftersök nämndes också tidigare. Jag tänker närmast på trafikeftersök.
            Detta är en samhällsinsats som svenska jägare bidrar med under
            dygnets alla timmar året runt, och de gör det på ett professionellt
            och bra sätt. Jag tycker tyvärr – och från Moderaternas sida har
            vi sagt detta under en längre tid – att den ekonomiska ersättningen
            för det här är alldeles för låg. Jag tror att den statliga utgiften
            för detta nu ligger på 46 miljoner; från Moderaternas sida vill
            vi öka den budgeten med mer än 50 procent.
          </note>
          <note>
            Jag tror att det är viktigt i flera hänseenden, bland annat därför
            att jägarna får för dåligt betalt. Det är många gånger nattarbete
            och många gånger ett väldigt svårt arbete. Ibland sker det med
            risk för liv och hälsa. De rör sig intill hårt trafikerade vägar
            och har många gånger en kär familjemedlem – alltså jägarens jakthund
            – lös i detta område. Vi kan inte nog understryka den viktiga
            tjänst som de faktiskt utför åt samhället; detta är någonting
            som jägarna egentligen gör åt polisen.
          </note>
          <note>
            Jag får tyvärr signaler om att intresset för trafikeftersök börjar
            att vika. Då tror jag att det kan vara bra att höja ersättningarna
            för just denna typ av samhällstjänst.
          </note>
          <note>
            Det är också så att våra eftersöksjägare, precis som våra bönder
            och andra näringsidkare, upplever både hot och rena trakasserier.
            Det är såklart också en anledning till att intresset för att göra
            detta börjar att minska.
          </note>
          <note>
            Fru talman! Jag tycker att man inte nog kan understryka att vi
            aldrig får acceptera denna typ av agerande. Vi får aldrig acceptera
            att människor utsätts för hot och terrorism när de ska genomföra
            samhällsnytta eller bedriva en näringsverksamhet som är helt laglig
            här i Sverige.
          </note>
          <note>
            Det finns en jakttidsutredning som hänger i luften, och vi väntar
            med spänning på var den kommer att landa. Vi har fått höra ett
            antal förslag. Jag tycker inte att man behöver lyfta ut några
            delar förrän det hela ligger på bordet, men det är rätt mycket
            intressant som finns i denna jakttidsutredning. Vi får väl anledning
            att återkomma och debattera den senare.
          </note>
          <note>
            Fru talman! Jag skulle vilja säga några avslutande ord om ett
            av de tre v:n som vår ordförande lyfte upp tidigare, nämligen
            vargen. Vi kan inte debattera ett jaktbetänkande och inte tala
            om vargen.
          </note>
          <note>
            Vi har från Moderaternas sida lagt fram ett skarpt förslag om
            att sänka vargstammen till 170 djur för att få en större acceptans
            för vargförvaltningen i Sverige. Detta vidhåller vi, och vi tror
            att det är en väg framåt. Vi är inte främmande för att man kan
            tillföra genetiskt viktiga individer för att behålla en bra biologisk
            status på vargstammen.
          </note>
          <note>
            Vi ska såklart ta upp vargfrågan mer noggrant när vi kommer till
            betänkandet om biologisk mångfald, men jag kände ändå att det
            var värt att lyfta upp detta här.
          </note>
          <note>
            Det är också så att rovdjursfrågan på många sätt kan försvåra
            till exempel vildsvinsförvaltningen. Nere i Östergötland, där
            vi har ett nybildat vargrevir, vill jägarna helt plötsligt inte
            längre släppa sina vildsvinshundar på grund av risken för att
            de ska bli attackerade av varg. Då skjuter vild ­ svinsstammen
            i höjden i stället. Vildsvinen är inte någon favoritföda för vargen,
            så den kan inte göra den nytta som jägaren annars hade gjort.
          </note>
          <note>
            Vi har lite att ta tag i, så jag tror säkert att vi kommer att
            få en väldigt intressant jaktdebatt även nästa år, kära utskott!
          </note>
          <note>
            Jag får avrunda här, fru talman – min tid har runnit ut. Jag
            hade så mycket mer som jag ville tala om, men jag kanske får möjlighet
            till några bra replikskiften.
          </note>
          <note type="speaker">
            Anf. 3 RUNAR FILPER (SD):
          </note>
          <note>
            Fru talman! Jag börjar med att yrka bifall till vår reservation
            1 om viltförvaltningsdelegationernas ansvar och beslutanderätt.
          </note>
          <note>
            Det landskap där vargdebatten har varit som mest högljudd genom
            åren, alltsedan slutet av 70-talet, är Värmland. Som värmlänning
            känner jag såklart av vilka som är de viktigaste frågorna för
            den egna befolkningen. Detta kanske till och med är den viktigaste
            och hetaste frågan i vissa trakter och bygder; jag kommer själv
            från en sådan bygd.
          </note>
          <note>
            Jag sitter på Värmlandsbänken och företräder mina väljare där.
            Jag vet att detta är en brinnande fråga i Värmland, så jag kommer
            att uppehålla mig vid vargen.
          </note>
          <note>
            Dagens rovdjurspolitik skapar oro och förbittring ute i de mellansvens
            ­ ka skogslänen bland småföretagare och andra djurhållare – det
            vet vi. Vi vet samtidigt att det finns ett riksdagsbeslut från
            2013 om en hållbar rovdjurspolitik. Detta är ett beslut som inte
            hörsammas och följs av den ansvariga myndigheten Naturvårdsverket.
          </note>
          <note>
            Jag tycker att regeringen måste bemyndiga Naturvårdsverket att
            rätta sin bedömning av nivån för gynnsam bevarandestatus efter
            det riksdagsbeslut som togs 2013; det borde vara självklart.
          </note>
          <note>
            I vissa områden i västra Svealand och södra Norrland är koncentratio
            ­ nen av varg mycket hög. Vargstammen behöver förvaltas väldigt
            mycket mer aktivt i vissa områden, inte minst i Värmland och i
            Hälsingland i norra delen av Gävleborgs län. Detta är aktuellt
            just nu med många skyddsjakts ­ ärenden.
          </note>
          <note>
            Det ter sig inte bara märkligt utan också allvarligt att en myndighet
            som Naturvårdsverket tillåts att överskrida nivåerna i det beslut
            som har fattats när man bestämmer nivåer och stöder sig på nyare
            forskning.
          </note>
          <note>
            I En hållbar rovdjurspolitik står att vargens referensvärde för
            en gynnsam bevarandestatus ska vara 170–270 vargar. Det beslut
            som togs 2013 stödde sig på ett annat vetenskapligt material,
            nämligen det gedigna vetenskapliga underlag som Skandulv tog fram,
            där man satte minsta livskraftiga population för Skandinavien
            till 100 individer. Detta gällde alltså Skandinavien – inte bara
            Sverige. Vi har nu ca 300 vargar i Sverige och 100 i Norge, vilket
            klart överskrider de 100 individer som krävs enligt denna vetenskapliga
            rapport.
          </note>
          <note>
            Nu finns det som sagt ett nytt vetenskapligt underlag enligt
            vilket 300 vargar är minimum för gynnsam bevarandestatus. Vad
            blir nästa steg och nästa rapport? Vilken forskning beställs då,
            och vilka forskare anlitas då?
          </note>
          <note>
            Att få ett önskat vetenskapligt underlag i sin hand är inte vidare
            svårt; det är bara att ge uppdraget till ”rätt” personer så får
            man den rapport man eftersträvar.
          </note>
          <note>
            I jaktdebatter hemma i Värmland representeras Miljöpartiet ofta
            av samma person som hos Naturvårdsverket gjort de sårbarhetsanalyser
            som låg till grund för referensvärdena för lodjur, björn och järv.
            Samma person har tidigare gjort sårbarhetsanalyser för varg, som
            utgjort grund för svensk vargpolitik, och har också varit ordförande
            för Svenska rovdjursförening ­ en. Liknande krafter har stort
            inflytande över det vetenskapliga underlaget för svensk rovdjursförvaltning.
          </note>
          <note>
            För ett år sedan kunde vi läsa i tankesmedjan Timbros ledare
            att 11 procent, mer än var tionde tjänsteman, i kommunerna är
            miljöaktivister – ännu ett tecken på 68-vänsterns marsch genom
            institutionerna och på att det offentliga har för mycket makt
            i de här frågorna. Och inte nog med detta, utan Naturvårdsverket
            körde också över ett demokratiskt beslut från viltförvaltningsdelegationen
            i Jämtland och slog fast att det ska finnas vargföryngringar i
            Jämtland. Detta skedde trots att viltförvaltningsdelega ­ tio
            ­ nen med majoritet har beslutat att Jämtland inte ska ha några
            vargar. Den demokratiska processen sätts ur spel när ett statligt
            verk fattar beslut som går tvärt emot vad en demokratiskt tillsatt
            grupp under länsstyrelserna har slagit fast. Landshövdingarna
            i norra Sverige – Västernorrland, Jämtland, Norrbotten och Västerbotten
            – har dessutom i ett samråd gemensamt kommit överens om att länen
            inte ska ha några vargföryngringar.
          </note>
          <note>
            Ett vargrevir där är också ett slag mot rennäringen, den samiska
            kulturen och renskötselns möjligheter att överleva. Det finns
            också ett riksdagsbeslut om max 10 procent förluster för rennäringen
            på grund av rovdjur, och vargar skulle ju förvärra läget avsevärt
            och visa att Naturvårdsverket inte har lyssnat särskilt mycket.
            Vissa samebyar deklarerar att de har både 30 och 40 procent renförluster,
            så det rimmar illa med riksdagsbeslutet.
          </note>
          <note>
            I Sverigedemokraternas kommittémotion klargjorde vi att målsättning
            ­ en att rennäringens förluster av renar inte ska behöva vara
            högre än 10 procent. Detta behöver föras in i lagstiftningen liksom
            att vargrevir i renbetesland inte är förenligt med målsättningen
            om procentuell förlust, vilket vi också hade bland våra förslag
            till riksdagsbeslut. År 2013 antog man alltså i propositionen
            En hållbar rovdjurspolitik en målsättning om inte mer än 10 procent
            renförluster, men det fördes aldrig in i lagstiftningen. Det vill
            vi att det gör.
          </note>
          <note>
            När demokratiskt fattade beslut inte följs behövs nya instruktioner
            och regleringsbrev till Naturvårdsverket. Detta bör helt enkelt
            ses över och kunna ändras för att mer följa demokratiskt fattade
            beslut, för det håller inte att man inte följer det som demokratiska
            grupper och riksdagen har beslutat en gång i tiden.
          </note>
          <note>
            Det är viktigt med en stark lokal och regional förankring vad
            gäller inflytande och beslutsgång, absolut, bland de människor
            som lever och verkar där. Beslut om skydds- och licensjakt måste
            kunna verkställas redan i viltförvaltningsdelegationen när gynnsam
            bevarandestatus har uppnåtts.
          </note>
          <note>
            Att bara få till stånd 6 skyddsjakter av 42 ansökta, som i Gävleborg,
            påverkar människors vardag. Samtidigt tycker landsbygdsministern
            att skyddsjakten på varg fungerar bra och att myndigheterna fattar
            beslut skyndsamt. Kanske stödde hon sig lite grann på att man
            i Stockholm har ansökt om skyddsjakt sju gånger, av vilka det
            vid fyra av tillfällena har blivit skyddsjakt och två vargar har
            fällts. Det är alltså ofantligt mycket lättare i Stockholm än
            ute i landet.
          </note>
          <note>
            Begreppet skyddsjakt måste vidgas och i högre grad användas i
            förebyggande syfte. Här måste länsstyrelserna få nya direktiv,
            tycker vi.
          </note>
          <note>
            Nu när tyska myndigheter lättar på reglerna för att avliva vargar
            som hotar boskap borde det vara intressant att även här hemma
            studera möjligheten till kraftigt utökad skyddsjakt på varg. När
            varg nu attackerar boskap i Tyskland har det genom deras motsvarighet
            till vår jaktförordning blivit lättare för lantbrukare att skjuta
            vargar som attackerar deras boskap. Lagen gör det nu möjligt för
            lantbrukare att skjuta vargar och hybrider till dess att det inte
            inträffar fler vargattacker på boskap i området. Detta bör Sverige
            också titta närmare på.
          </note>
          <note>
            Sverigedemokraterna har också föreslagit att det ska inrättas
            lokala remissinstanser i varje kommun som kan lämna snabba yttranden
            till länsstyrelserna innan beslut om skyddsjakt beviljas eller
            avslås. Ett nytt grepp – ja, det är det – med bättre lokal förankring
            och bättre underlag. Det är värt att pröva, för lokal kunskap
            om rovdjuren, incidenter och stämningar på hemmaplan måste kunna
            vägas in när så avgörande beslut ska fattas så långt bort bakom
            ett skrivbord. Det skulle vara regionalisering av rovdjurspolitiken
            på riktigt.
          </note>
          <note>
            En sak är säker: Stärkt landsbygdsförankring måste till och en
            bättre dialog mellan regionala myndigheter, jägarorganisationer
            och landsbygdsbor i övrigt. Här finns ett tillkännagivande och
            ett riksdagsbeslut från 2015 om en ny viltmyndighet som bör överta
            Naturvårdsverkets funktioner kopplade till viltvård och jakt,
            som regeringen som så ofta har lagt i utredningshögen.
          </note>
          <note>
            Demokratiskt fattade beslut ska såklart följas om ordet demokrati
            ska få rätt klang. Men jag misstänker att detta inte blir verklighet
            förrän efter 2022 med ett nytt regeringsunderlag.
          </note>
          <note>
            (Applåder)
          </note>
          <note>
            I detta anförande instämde Staffan Eklöf och Thomas Morell (
            båda SD).
          </note>
          <note type="speaker">
            Anf. 4 KJELL-ARNE OTTOSSON (KD):
          </note>
          <note>
            Fru talman! Jag vill börja med att yrka bifall till reservation
            nr 4, även om vi självfallet står bakom samtliga våra reservationer.
          </note>
          <note>
            Subsidiaritetsprincipen är ett krångligt ord men med en väldigt
            bra och viktig innebörd. Den är dessutom en bärande tanke inom
            kristdemokratin. Beslut ska tas på lägsta ändamålsenliga nivå,
            och viltförvaltningarna behöver absolut decentraliseras ytterligare
            från europeisk nivå ned till natio ­ nell nivå och från nationell
            nivå ned till regional nivå.
          </note>
          <note>
            Regelverket för skydd av värdefulla livsmiljöer och arter i EU
            ska anpassas efter de olika nationella förutsättningarna. Skydd
            av vilda djur och hotade arter är frågor där medlemsstaterna i
            högre grad ska återfå beslutsmakten. Här krävs flexibilitet med
            hänsyn till att vi har väldigt olika förutsättningar inom unionen.
            Djur- och växtarter som är hotade i södra Euro ­ pa kan vara talrika,
            till och med på ett skadligt sätt, här uppe i de nordliga medlemsländerna.
            Licensjakt på varg, skyddsjakt på skarv och jakt på säl är exempel
            på frågor som ska avgöras nationellt. Jakten är och ska ses som
            en nationell angelägenhet för att förvalta naturens resurser.
            Då är vi inne på en annan bärande del inom kristdemokratin, nämligen
            förvaltarskapstanken.
          </note>
          <note>
            Den svenska staten behöver i alla sammanhang agera för att jaktfrågorna
            ska hanteras på nationell nivå, inte på EU-nivå. I höstas fick
            vi en EU-dom som visar på att tidigare beslut om till exempel
            licensjakt på varg kan anses hållbar, även om vissa organisationer
            försöker påskina något annat.
          </note>
          <note>
            Förvaltningen av jakt- och fiskerättigheter ska ske med så stort
            lokalt och regionalt inflytande som möjligt. Ett sätt att få ned
            beslut till rätt nivå är, som vi har hört tidigare i debatten,
            att använda sig av viltförvaltningsdelegationerna.
          </note>
          <note>
            Vad gäller frågan om viltförvaltningsdelegationernas roll och
            beslutanderätt anförde alliansregeringen som skäl till införandet
            att det regionala och lokala ansvaret för förvaltningen av rovdjur
            och annat vilt behöver stärkas. Delegationen skulle ha till uppgift
            att besluta om hur viltförvaltningen inom länet ska genomföras.
            Detta är oerhört viktigt, inte minst för att få en lokal acceptans
            för fattade beslut i kontroversiella frågor, till exempel vargfrågan.
            Man måste känna till lokala förhållanden för att ta rätt beslut.
            Tyvärr har detta fallerat på flera sätt.
          </note>
          <note>
            Den rödgröna regeringen ändrade sammansättningen i viltförvaltningsdelegationerna
            vid landets länsstyrelser genom att tillsätta ledamöter från naturvårdsorganisationer
            och natur- och ekoturismföretag. Därigenom fick miljö- och naturvårdsintresset
            ett oproportionerligt inflytande i förhållande till jaktintresset.
            Balansen i viltförvaltningsdelegationens sammansättning bör återställas.
          </note>
          <note>
            Fru talman! Jag lyfte tidigare fram detta i kammaren, men jag
            gör det igen. Det är ändå märkligt att kunskap inom det ämne som
            det ska beslutas om i det här fallet ses som en belastning. Borde
            inte beslut tas av människor med insikt och kunskap?
          </note>
          <note>
            Viltförvaltningsdelegationerna är en viktig del i en decentraliserad
            och regionaliserad viltförvaltning. Därmed måste de ha beslutanderätt
            och tydligt mandat i de frågor de har att hantera. I dag överprövar
            ibland ansvarig myndighet, länsstyrelsen, delegationernas beslut.
            Det urholkar deras legitimitet och vilja att jobba. Det bör ske
            en översyn av hur viltförvaltningsdelegationerna har fungerat
            för att vi ska kunna utveckla och förstärka deras roll i den decentraliserade
            och regionala viltförvaltningen.
          </note>
          <note>
            På tal om myndigheter måste jag påminna regeringspartierna om
            den beslutade jakt- och viltvårdsmyndigheten. Har inte den så
            kallade utredningen pågått länge nog?
          </note>
          <note>
            Fru talman! På Kristdemokraternas kommundagar för ett antal år
            sedan lyfte jag upp vargproblematiken på ett seminarium om landsbygd.
            Direkt efter seminariet kom en kvinna fram till mig. Hon såg ganska
            arg ut. Nu kommer det en skopa ovett igen eftersom jag var frispråkig
            och sa mitt hjärtas mening när det gäller vargen, tänkte jag.
            Hon inledde: ”Jag kommer från Stockholm. Där har vi inte en enda
            varg. Men jag vet precis vad du menar; vi har vildsvin.”
          </note>
          <note>
            I tidigare inlägg har vi hört om vildsvinen, och vi ser att deras
            framfart över landet går fort. Vildsvin är ett fantastiskt jaktvilt,
            och det ger mycket gott och klimatsmart kött. För tio år sedan
            låg avskjutningen på knappt 50 000 vildsvin. Enligt den senaste
            statistiken är den uppe i över 115 000 fällda vildsvin på ett
            år. Det säger sig självt att med en så stor ökning av stammen
            blir det inte bara bra jakter och gott kött på tallriken. Det
            ger även andra konsekvenser, som går i negativ riktning.
          </note>
          <note>
            Under förra riksmötet togs flera beslut i rätt riktning för att
            komma till rätta med vildsvinsstammen och få en bättre förvaltning.
            Men mer behöver göras. Man kan bland annat se över ytterligare
            regelförenklingar när det gäller hjälpmedel. Vi föreslår bland
            annat att drönare ska få användas för att övervaka och hitta skjutbara
            vildsvin. Det handlar även om kunskap. Eftersom vildsvinen sprider
            sig upp över landet till nya områden behöver det avsättas mer
            medel för att öka kunskapen om förvaltningen. Att gå till regelrätt
            krig mot vildsvinen, vilket vissa vill göra, kan nämligen vara
            rent kontraproduktivt. Vildsvin är en viltart som måste förvaltas
            – och förvaltas på rätt sätt.
          </note>
          <note>
            Kristdemokraterna noterar att Livsmedelsverkets förslag för enklare
            hantering av vildsvinskött i många stycken stämmer överens med
            vårt förslag, dock inte alla. Vi anser bland annat att både trikintester
            och cesiumtester ska bekostas av staten. Vi vill också att jägare
            ska få avsätta fler vildsvin direkt till konsument än Livsmedelsverket
            föreslår.
          </note>
          <note>
            Fru talman! Natt som dag, i stekande sol eller i bitande storm
            – våra eftersöksjägare måste alltid finnas till hands, bland annat
            för att spåra upp och avliva trafikskadat vilt. Tyvärr får de
            inte den belöning de faktiskt är värda. Dessutom är det inte bara
            själva insatsen de borde få betalt för. De har även en hund som
            kräver träning för att klara av eftersöken. Det tar mycket tid
            i anspråk och är förknippat med kostnader. Det bör införas en
            enhetlig ersättningsmodell för allt trafikskadat vilt som kräver
            eftersök. I dag varierar ersättningen beroende på viltslag. Det
            bör även införas rimlig ersättning för dem som hanterar den regionala
            samordningen av eftersöksekipage.
          </note>
          <note>
            Fru talman! Svenska Jägareförbundet har sedan 1938 utfört det
            som då kallades det allmänna uppdraget. I dag heter det jakt-
            och viltvårdsuppdraget. Samma år bildades Viltvårdsfonden, som
            förvaltas av Kammarkollegiet. Viltvårdsfonden finansieras genom
            den viltvårdsavgift som i dag är obligatorisk för alla jägare.
            Svenska Jägareförbundet får pengar ur fonden för sitt arbete med
            jakt- och viltvårdsuppdraget.
          </note>
          <note>
            Stora delar av viltvården kräver långsiktighet och en planeringshorisont
            över flera år. Viltinventering, viltövervakning och utbildning
            är några exempel på grundläggande viltvård som kräver långsiktighet.
            I dagsläget fattas beslut om utbetalningar från Viltvårdsfonden
            för ett år i taget, vilket skapar viss kortsiktighet. Det är rimligt
            att beslut om finansiering av jakt ‑ och viltvårdsuppdraget fattas
            för tre år i taget. Det blir då lättare att planera verksamheten.
            Regeringen fattar även beslutet väldigt sent på året, vilket inte
            ger någon framförhållning inför eventuella förändringar. Dessutom
            har fler uppgifter tillkommit. Förbundet engageras i allt större
            omfattning vad gäller invasiva arter och sjukdomsövervakning.
            Det krävs fleråriga beslut för att göra skillnad.
          </note>
          <note>
            Apropå Viltvårdsfonden: Den ska inte finansiera jaktfientliga
            organi ­ sationer, vilket sker i dag. Från Viltvårdsfonden får
            även vissa organisa ­ tioner som motarbetar jakt bidrag. Det bör
            stoppas. Det är inte rimligt att jägare ska tvingas finansiera
            en verksamhet som motarbetar deras intres ­ sen. Vilka andra organisationer
            tvingas till detsamma?
          </note>
          <note>
            Fru talman! Debatten om vargen väljer jag att vänta med tills
            vi kommer till betänkandet om biologisk mångfald, även om den
            verkligen hade passat in även här, med tanke på vargens påverkan
            på både jakt och vilt ­ vård. Den så kallade rovdjursförvaltning
            som vi har i dag har nämligen helt havererat.
          </note>
          <note type="speaker">
            Anf. 5 MALIN LARSSON (S):
          </note>
          <note>
            Fru talman! Jag vill börja med att yrka bifall till förslaget
            i betänkandet i sin helhet.
          </note>
          <note>
            Jakt är ett fritidsintresse för 300 000 medborgare i vårt land.
            Men för många av dem är det mer än ett fritidsintresse. Det är
            mer som en livsstil. Många av jägarna räknar ned tills jakten
            startar. Det är årets stora händelse, som man har längtat till.
            Hundarna har tränats för att vara i bra form. Man har övningsskjutit,
            och man har smort sina jaktkängor. Jakten betyder oerhört mycket
            för många. Därför är jakten något som berör och väcker känslor.
            Men det är inte bara jakten efter viltet som är viktig. Den naturupplevelse
            och den gemenskap som jakten ger betyder minst lika mycket.
          </note>
          <note>
            Kunskapen som jägarna har om jakten, djuren och naturen och som
            förs vidare från generation till generation är värdefull. När
            jag som liten skulle lära mig att jaga älg var det först min pappa
            jag fick följa med. Sedan var det Leif som lärde mig att jaga
            älg med löshund. Vi gick tillsammans i skogarna hemma i Stöde.
            Han visade var älgarna brukade gå och hur jag skulle smyga mig
            på ståndskallet. Men han visade också var vattenkällorna finns
            och vilken myr hjortronen växer på. Nu är det min tur att föra
            denna kunskap vidare till nästa generation.
          </note>
          <note>
            Hur jaktmarkerna ser ut, vilket vilt som finns på dem och hur
            jakten bedrivs skiljer sig åt i vårt långa land. Utifrån att det
            ser olika ut är jägarnas kunskap viktig, och den ska användas
            i det regionala och lokala inflytandet över jakten. Här är både
            viltförvaltningsdelegationerna och det allmänna uppdraget betydelsefulla
            och måste tillvaratas och utvecklas.
          </note>
          <note>
            För att det ska fungera krävs att man har tillit och tilltro
            till varandra. Jägarnas engagemang och stora ansvarstagande, med
            bland annat viltvården och trafikeftersöken, har bidragit till
            att vi i dag har en framstående viltvård. Sverige ska fortsätta
            vara ett föregångsland i fråga om att förvalta våra naturresurser
            och viltstammar på ett hållbart sätt.
          </note>
          <note>
            Fru talman! Vi kan dagligen läsa och höra i våra medier om viltfrågor.
            Om vi börjar längst i norr är det skyddsjakt på älg med helikopter
            som är aktuellt och som många av oss har reagerat på. När vi kommer
            till Mellansverige gäller det de stora koncentrationerna av varg.
            Och i de södra delarna av landet är det vildsvinen och skadorna
            efter dem som diskuteras.
          </note>
          <note>
            Vargen är ett rovdjur som väcker många känslor. Vi har ett ansvar
            att upprätthålla en gynnsam bevarandestatus i den svenska rovdjursförvaltningen
            där vargen är en del. Samtidigt ska de som lever och verkar på
            landsbygden kunna jaga och ha djur. Som jag har sagt tidigare
            här i kammaren ska de vargindivider som tar renar, hundar och
            tamboskap och som beter sig onaturligt tas bort.
          </note>
          <note>
            Under förra mandatperioden fattades ett antal beslut för att
            säkerställa hög effektivitet och tillgång till bästa möjliga verktyg.
            För att få rättssäkra processer inrättades bland annat en specialdomstol
            för överklagande. Det har också införts ett skyndsamhetskrav för
            att säkerställa att dessa ärenden hanteras fort.
          </note>
          <note>
            De verktyg som finns att använda är skyddsjakt och licensjakt.
            Det är i dag för stora skillnader mellan länsstyrelsernas bedömning
            gällande rovdjuren. Regeringen arbetar med att öka likvärdigheten.
          </note>
          <note>
            Att sprida goda exempel från de länsstyrelser som i dag är duktiga
            på att hantera frågorna är ett sätt. Det finns också skäl att
            ytterligare satsa på DNA-analyser för att snabbt identifiera individer
            som bör avlägsnas. Länsstyrelserna måste också arbeta utifrån
            toleransnivån för rennäringen, predationstrycket för rennäringen
            måste minska och toleransnivån i renbetesområdena måste hållas.
          </note>
          <note>
            Däremot måste konflikterna kring jakten på rovdjur upphöra och
            ordning och reda skapas i förvaltningen av dessa. En del krafter
            man hör i dag försöker dra isär landet i stället för att se till
            att vi tillsammans kan hitta lösningar och en balans som leder
            till att människor kan bo och verka på landsbygden samtidigt som
            vi bevarar en biologisk mångfald. Ingen tjänar på konflikt här.
          </note>
          <note>
            Fru talman! Förutom vargen är ett våra mest omdebatterade vilt
            vild ­ svinen. Den ökande vildsvinsstammen har orsakat stora problem
            för mark ­ ägare och lantbrukare och ofta stor skada på deras
            åkermark och skogs ­ mark. Utifrån detta har regeringen agerat
            och i dialog med branschförbun ­ den lagt fram konkreta förslag
            för att ta ett helhetsgrepp kring frågan. Regeringen har under
            året beslutat om bland annat viltkameror och ljusför ­ stärkning
            för att jakten efter vildsvin ska underlättas och effektiviseras.
            Jordbruksverket fick även i uppdrag att utreda om det finns behov
            av ytter ­ ligare förebyggande åtgärder för att hindra att sjukdomen
            afrikansk svin ­ pest sprids till Sverige.
          </note>
          <note>
            Men vildsvinen gör inte bara skada, utan de är också en tillgång.
            Vi hör ofta om de problem som vildsvinen orsakar, men vi glömmer
            lätt bort vilken stor resurs vildsvinsköttet faktiskt är. En lösning
            är att äta upp dem. Vi vill se mer klimatsmart vildsvinskött på
            tallrikarna helt enkelt. Och det är extra glädjande när vi kan
            läsa och höra om skolor och äldreboenden som väljer att servera
            mer viltkött.
          </note>
          <note>
            Regeringen gav Livsmedelsverket i uppdrag att ta fram förslag
            för att underlätta försäljning och tillgång på vildsvinskött,
            och i slutet av förra året presenterade Livsmedelsverket en rad
            förslag på riktigt bra åtgärder så att vi konsumenter som inte
            jagar vildsvin själva också enkelt kan köpa köttet och lägga det
            på grillen i sommar.
          </note>
          <note>
            Mer vildsvinskött på tallrikarna minskar stammen och därmed också
            skadorna. Detta ger i sin tur minskade kostnader för samhället
            på grund av färre skador i trafiken och minskade skador på jord-
            och skogsbruket.
          </note>
          <note>
            Jag måste också avslutningsvis nämna klövviltet. På senare år
            har det rasat en allt aggressivare debatt rörande betesskador
            i skogen. Delar av markägarsidan har föreslagit ett slopat brunstuppehåll,
            men vi tror att det är fel väg att gå. Vi tar klövviltsförvaltningen
            på allvar men vi ser att det finns fler saker att pröva för att
            öka acceptansen och minska betesskadorna. I Bodens kommun, där
            Sveaskog nyligen ansökt om skyddsjakt på älg, har ett lokalt initiativ
            tagits av jägarna, där de sträcker ut en hand till Sveaskog och
            i stället föreslår ett alternativ till skyddsjakt.
          </note>
          <note>
            Jakten kommer att fortsätta att beröra, väcka känslor och skapa
            debatt. Viltet är föränderligt, och Sverige är ett långt land
            med skilda förutsättningar. Därför är också jägare och markägare
            i de olika delarna av landet bäst lämpade att lösa de problem
            som uppkommer lokalt och regionalt. Vi socialdemokrater anser
            att jaktbesluten ska fattas så nära medborgarna som möjligt.
          </note>
          <note>
            Jag tror att vi alla i debatten i dag kan enas om att våra värdefulla
            vilt ­ bestånd ska bevaras och nyttjas långsiktigt hållbart. Det
            är lokalt och regio ­ nalt som detta arbete måste ske, i en konstruktiv
            anda och enligt den sven ­ ska modellen.
          </note>
          <note>
            (Applåder)
          </note>
          <note>
            I detta anförande instämde Isak From, Magnus Manhammar och Hanna
            Westerén (alla S).
          </note>
          <note type="speaker">
            Anf. 6 KJELL-ARNE OTTOSSON (KD) replik:
          </note>
          <note>
            Fru talman! Jag sa att jag skulle spara vargdebatten till debatten
            om biologisk mångfald, men jag klarade inte av att hålla mig längre.
          </note>
          <note>
            Det var en trevlig inledning som Malin Larsson hade på sitt anförande.
            Det var ljuv musik för en jägare att höra, och mycket kan jag
            absolut skriva under på.
          </note>
          <note>
            Malin Larsson tog upp de konflikter kring inte minst vargen som
            på sätt och vis drar isär landet, mellan oss som bor i vargrevir
            och dem som bor i områden som inte är drabbade av varg. Jag uppfattade
            Malin Larssons inlägg som att Socialdemokraterna och regeringen
            vill agera för att få en fungerande rovdjursförvaltning. Utifrån
            det anförande som Malin Larsson höll vill jag därför fråga: På
            vilket sätt ämnar Socialdemokraterna och regeringen jobba för
            att vi ska få en ny och fungerande rovdjursförvaltning?
          </note>
          <note type="speaker">
            Anf. 7 MALIN LARSSON (S) replik:
          </note>
          <note>
            Fru talman! Tack, Kjell-Arne Ottosson, för frågan!
          </note>
          <note>
            Vi debatterade varg i förra veckan, och vi kommer att få fortsätta
            att debattera varg. Det är mycket utifrån det jag nämnde, att
            den väcker känslor och att den påverkar människor som lever och
            verkar på landsbygden.
          </note>
          <note>
            Vi har sett att skyddsjakten fungerar bra på vissa håll i landet,
            exempelvis i Jämtland, där det har gått väldigt fort att få fram
            skyddsjaktsbeslut och där de också på ett effektivt sätt har lyckats
            avliva djuren snabbt. Man måste lära av varandra och se de goda
            exemplen. Sedan är det viktigt att våra beslut grundar sig på
            en vetenskap som vi kan ha som grund. Jag tycker att det är viktigt
            att vi lyssnar till forskningen, för någon kan tycka en sak medan
            någon annan kan tycka något helt annat. Då är det viktigt att
            vi har forskningen att luta oss emot.
          </note>
          <note>
            Det pågår en spillningsinventering, och de senaste siffrorna
            från den visade 333 individer. De senaste fem åren har stammen
            minskat från 400 individer ned till 300, men nu ökar den igen.
            Utifrån denna inventering tycker jag att vi kan förvänta oss licensjakt
            igen. Detta bör vi kunna göra utifrån antalet individer.
          </note>
          <note>
            I detta anförande instämde Magnus Manhammar (S).
          </note>
          <note type="speaker">
            Anf. 8 KJELL-ARNE OTTOSSON (KD) replik:
          </note>
          <note>
            Fru talman! Då hoppas jag att även regeringen står bakom Malin
            Lars ­ sons tyckande.
          </note>
          <note>
            Vi skulle kunna diskutera mycket om fakta och forskning, men
            jag väljer att i stället lyfta upp skyddsjakt, som Malin Larsson
            tog upp. I 23 § jaktförordningen står det att man ska ta hänsyn
            till bland annat sociala aspekter när det gäller att bevilja skyddsjakt,
            men vi ser att detta inte alls sker i dag. Malin Larsson lyfte
            i sitt anförande upp att vi måste få en väl fungerande skyddsjakt.
            Hur tänker regeringen agera för att vi ska få en bättre fungerande
            skyddsjakt?
          </note>
          <note type="speaker">
            Anf. 9 MALIN LARSSON (S) replik:
          </note>
          <note>
            Fru talman! Tack, Kjell-Arne Ottosson!
          </note>
          <note>
            Framför allt måste goda exempel spridas. Det har blivit mycket
            bättre de senaste åren utifrån de insatser som regeringen har
            gjort. Det går myck ­ et snabbare. De överklaganden som kommer
            in hanteras skyndsamt så att skyddsjakten kan bli av. Ärenden
            prövas hela tiden, och det är viktigt att man får möjlighet att
            göra detta.
          </note>
          <note>
            I den senaste debatten vi hade lyfte jag upp ett exempel från
            Tyskland som jag nyligen hade läst om. Det kan man säkert också
            tycka olika om, men det blir ändå spännande att följa allt som
            sker i andra länder och se hur man kan lära av varandra. När det
            blir för stora populationer på ett och samma ställe skapar det
            problem – det vet vi. Det kan vara svårt att se och hitta de individer
            som är problemvargar vid en skyddsjakt.
          </note>
          <note>
            Det ska helt klart vara möjligt för folk att leva och verka på
            vår landsbygd, och då kommer det att krävas skyddsjaktsbeslut
            i framtiden också.
          </note>
          <note type="speaker">
            Anf. 10 JOHN WIDEGREN (M) replik:
          </note>
          <note>
            Fru talman! Jag skulle vilja börja med att yrka bifall till reservation
            nr 6.
          </note>
          <note>
            Jag vill också prata lite om skyddsjakt. Vi har vår beslutade
            rovdjursförvaltning. Den säger gynnsam bevarandestatus, socioekonomiska
            aspek ­ ter, tamdjurshållning och att vargen ska finnas i hela
            landet, men inte i renbetesland. Där har vi direkt tagit bort
            halva Sverige, och då finns den andra halvan kvar. Den andra halvan
            hyser stora områden med rena slättlandskap och rena jordbrukslandskap,
            där vi kanske aldrig kommer att få vargetablering. Vargen kanske
            aldrig kommer att trivas i dessa områden. Då har vi tagit bort
            ytterligare en ganska stor del.
          </note>
          <note>
            Fru talman! Man brukar säga att vargarna i dag förmodligen är
            där de trivs att vara. Om det nu är så att de är i de områden
            som de förväntas trivas i är stammen ganska stor där. Om vi inte
            ska ha licensjakt utan förvalta vargen mer genom skyddsjakt behöver
            det gå bättre än det gör i dag. Det lyftes tidigare fram hur många
            ansökningar och hur många beviljade skyddsjakter det handlar om.
          </note>
          <note>
            Enligt den tyska modellen ska jordbrukare kunna freda sina djur
            utan att DNA-säkra vargarna och på det sättet bygga upp en större
            skygghet hos vargarna. Man kan då snabbare göra en insats, och
            man kanske har möjlighet att skjuta bort ett helt revir som förstör
            för jordbruket i en viss bygd.
          </note>
          <note>
            Är det tyska exemplet intressant, och ser man problem när det
            gäller att det hanteras så olika i dag? Det kanske vore på sin
            plats att få till utredningen om tjänstemannaansvar som riksdagen
            tog beslut om våren 2018.
          </note>
          <note type="speaker">
            Anf. 11 MALIN LARSSON (S) replik:
          </note>
          <note>
            Fru talman! Jag tackar John Widegren för frågorna.
          </note>
          <note>
            Renbeteslandet består av 51 procent av landets yta, och vi vet
            att det absolut inte fungerar att ha varg där. Där ska det inte
            heller finnas några vargar. De ställer till med oerhört stor skada
            när de kommer upp i renbetes ­ landet. Det är därför inte möjligt
            att ha dem där. De trivs alltså inte i norr och inte på slättlandet
            söderut.
          </note>
          <note>
            Det är viktigt att hela tiden ta del av ny kunskap. När det gäller
            gynnsam bevarandestatus och så vidare säger vi samma saker. När
            vi kommer upp i en gynnsam bevarandestatus finns det möjlighet
            till exempelvis licensjakt, som jag nämnde tidigare.
          </note>
          <note>
            John Widegren var i sitt anförande inne på att man skulle tillföra
            genetiskt viktiga individer. Det ställer jag mig lite frågande
            till. Därför skulle jag vilja ställa en motfråga. Vi vet väldigt
            mycket om olika smittor som sprids av djur i dag, och vi var båda
            inne på afrikansk svinpest i våra anföranden. Här ser jag en risk
            att man kan få in smittor i landet om man tillför individer utifrån.
            Hur ser John Widegren på det?
          </note>
          <note type="speaker">
            Anf. 12 JOHN WIDEGREN (M) replik:
          </note>
          <note>
            Fru talman! Jag fick egentligen inte svar på någonting av det
            jag frågade om.
          </note>
          <note>
            När det gäller smittor som eventuellt skulle komma in med denna
            typ av djur ser jag större risk med till exempel dvärgbandmask
            och den typ av smittor som hunddjur kan bära på än att de skulle
            få med sig afrikansk svinpest.
          </note>
          <note>
            Jag ser däremot ett stort värde i att kanske göra på det sättet,
            eftersom det förmodligen skulle kunna leda till att vi kunde ha
            en mindre stam i dessa områden. Vi har i riksdagsbeslutet sagt
            att vi inte ska ha för täta populationer. Enda sättet att inte
            ha för täta populationer är att minska antalet djur. Jag tror
            därför att det skulle vara av stort värde att eventuellt kunna
            importera ett genetiskt värdefullt djur.
          </note>
          <note>
            Återigen skulle jag vilja fråga hur man ser på det tyska systemet,
            alltså att kunna skjuta vargar vid skyddsjakt utan att DNA-säkra
            dem först.
          </note>
          <note>
            Jag skulle också vilja ha svar på frågan när regeringen tänker
            ta tag i utredningen om återinförande av tjänstemannaansvar.
          </note>
          <note>
            Sedan gläds jag över att Socialdemokraterna tror att det kommer
            att bli en licensjakt nästkommande vinter. Det tror jag att väldigt
            många gläds över. Eftersom det fungerar så dåligt med skyddsjakten
            i dag och det är så svårt att få till skyddsjakt är det i allra
            högsta grad viktigt att vi får till en licensjakt på ett stort
            antal djur.
          </note>
          <note type="speaker">
            Anf. 13 MALIN LARSSON (S) replik:
          </note>
          <note>
            Fru talman! Jag tackar John Widegren för detta. Det är många
            frågor som vi ska hinna med här.
          </note>
          <note>
            Jag ser faktiskt en fara i att flytta in vargar från annat håll.
            Då finns det risk för spridning av dvärgbandmask, precis som du
            var inne på, John Widegren. Den vill vi absolut inte ha in mer
            av i landet. Det tror jag inte heller att alla våra bär- och svampplockare
            vill ha, eller för den delen jägare. Ute i Europa där denna parasit
            är vanlig avråds människor från att plocka och äta bär och svamp
            från naturen. Och en av de fina sakerna i vårt land är att vi
            tack vare allemansrätten kan gå ut och fritt plocka bär och svamp
            med mera.
          </note>
          <note>
            Det är viktigt att vi hela tiden tar del av ny kunskap om vargen.
            Det tyska exemplet nämnde jag i den debatt som vi hade i förra
            veckan om vargen. Jag hade läst om detta då, och det är ett intressant
            exempel att följa.
          </note>
          <note>
            Men vi har också ett art- och habitatdirektiv att ta hänsyn till
            och förhålla oss till. Det finns ett överträdelseärende som ligger.
            Skulle EU tycka att Sverige går över gränsen kan det bli väldigt
            dyrt. Det handlar inte om några små belopp. Så detta vill vi inte
            riskera, utan vi vill kunna hantera detta så bra som möjligt själva
            – så lokalt och regionalt som möjligt. Det är vi helt eniga om.
          </note>
          <note type="speaker">
            Anf. 14 NINA LUNDSTRÖM (L):
          </note>
          <note>
            Fru talman! Att vildsvin vållar stor skada på många håll är uppenbart
            när man rör sig i skog och mark. De vållar också problem för dem
            som brukar jorden. Det ger en trist upplevelse för dem som är
            ute efter friluftsupplevelser.
          </note>
          <note>
            Denna fråga kommer upp på mängder av möten när man träffar medborgare
            och sina egna partimedlemmar. Under helgen kunde jag ta del av
            många synpunkter, inte minst i denna region där det också finns
            många vildsvin. Då kommer alltid frågan: Vad gör riksdagen, och
            vad gör regeringen? Gör ni någonting åt de bekymmer som finns?
            Lyssnar ni på att vi upplever att detta är ett problem?
          </note>
          <note>
            Jag tänkte därför ta upp perspektivet med vad som faktiskt görs.
            Det går att göra oerhört mycket mer, men det görs faktiskt en
            hel del.
          </note>
          <note>
            Enligt Naturvårdsverket har den snabba ökningen och spridningen
            av vildsvin i Sverige lett till en revidering av den nationella
            förvaltningsplanen. För närvarande sammanställs remissinstansernas
            synpunkter på Naturvårdsverkets förslag till reviderad förvaltningsplan
            för vildsvin för perioden 2020–2025.
          </note>
          <note>
            Naturvårdsverket föreslår ett antal åtgärder. För det första
            ansvarsfrågor på lokal, regional och nationell nivå. För det andra
            arbetsgång för att ta fram regionala och lokala förvaltningsplaner.
            För det tredje principer för hur populationsminskande jakt på
            vildsvin bör bedrivas. För det fjärde åtgärder för att öka motivationen
            till jakt och hjälpmedel för jakten. Och för det femte skadeförebyggande
            åtgärder som stängsling och röjning av vegetation.
          </note>
          <note>
            Naturvårdsverket inriktar sig på att åstadkomma ökad samordning
            mellan olika aktörer och intressenter för att få till stånd effektiva
            lokala förvaltningsplaner.
          </note>
          <note>
            Avskjutningen av vildsvin bör öka, och jakten bör även i högre
            grad inriktas på att minska populationstillväxten. Jakttiden är
            lång i jämförelse med det som gäller för annat vilt. Vid behov
            kan även länsstyrelsen ge tillstånd till skyddsjakt med användning
            av metoder som inte får användas vid normal jakt.
          </note>
          <note>
            Vad gäller åtgärder för att öka motivationen för jakt hänvisar
            Naturvårdsverket bland annat till det regeringsuppdrag som Livsmedelsverket
            fick och som handlar om att förenkla förfarandet för avsättningen
            av vildsvinskött, det vill säga att vi tar vara på det vildsvinskött
            som faktiskt finns.
          </note>
          <note>
            I sin redovisning av uppdraget i december 2019 föreslog Livsmedelsverket
            ett antal olika åtgärder som vi från Liberalerna anser att man
            ska titta på. Det handlar om att utbilda jägare så att det finns
            möjlighet att se till att öka avskjutningen och kunna leverera
            tio vuxna vildsvin direkt till slutkonsumenten. Livsmedelsverket
            föreslog också en premie till jägare. En förutsättning för premien
            är dock godkänt resultat vid köttbesiktning och övrig provtagning.
            Man ska också göra det möjligt för jägare att leve ­ rera 50 vildsvin
            per år direkt till en lokal detaljhandelsanläggning som inte behöver
            utföra köttbesiktning. Det kan röra sig om butiker eller restauranger
            som i dagsläget redan handhar andra icke-trikinbärande vilda djur
            såsom älg, hjort, hare och fågel.
          </note>
          <note>
            I Regeringskansliet bereds förslag på hur utfodring kan regleras
            med beaktande av de tillkännagivanden som finns i riksdagen. Vad
            gäller frågan om ekonomiska incitament för vildsvinsjakt har,
            som tidigare sagts, Livsmedelsverket lagt fram ett förslag. Vi
            från Liberalerna anser att man även bör studera det vidare.
          </note>
          <note>
            Det behövs fler åtgärder, men det pågår också ett arbete för
            att få fram nya förslag. Vi från Liberalerna anser att vi också
            ska jämföra oss med andra länder. Vi har noterat att Finland,
            som har betydligt färre vildsvin, har vidtagit kraftfulla åtgärder
            för att minska sin stam. Det tycker vi är viktigt att notera.
            Ett flertal åtgärder har vidtagits, men mer behöver göras.
          </note>
          <note>
            Fru talman! Jag vill nämna någonting om jakttider. Det har tagits
            upp i debatten här. Jag vill nämna det arbete som regeringen har
            utfört.
          </note>
          <note>
            Enligt förordningen ska Naturvårdsverket minst en gång vart sjätte
            år se över de jakttider som regleras i förordningen och vid behov
            föreslå ändringar till regeringen. För närvarande arbetar Naturvårdsverket
            med en översyn av samtliga jakttider.
          </note>
          <note>
            Vid översynen av jakttiderna görs en samlad bedömning för respektive
            art. Förslaget till ändrade jakttider lämnas till regeringen i
            juni 2020, och därefter avgör regeringen när de nya jakttiderna
            träder i kraft.
          </note>
          <note>
            Vad gäller viltförvaltningsdelegationerna noterar jag, som det
            också lyfts fram i utskottets betänkande, att de två tillkännagivanden
            som finns bereds. Vi i Liberalerna kommer att avvakta beredningen
            av de tillkännagivandena.
          </note>
          <note>
            Fru talman! Jaktfrågor engagerar på många olika sätt. Det finns
            de som ser det som en del av sin fritid att kunna vistas i skog
            och mark, hålla efter viltet och sätta ut saltstenar. Det är en
            del av en livsstil. Det finns också de som ser jakten som ett
            problem och tänker på den biologiska mångfalden. Oavsett perspektiv
            är det viktigt med åtgärder som bidrar till en långsiktigt hållbar
            förvaltning.
          </note>
          <note type="speaker">
            Anf. 15 RUNAR FILPER (SD) replik:
          </note>
          <note>
            Fru talman och Nina Lundström! Jag förstod av Svensk Jakts belysning
            av hur skyddsjakten på varg fungerar att ledamoten Nina Lundström
            tycker att den fungerar tillfredsställande: ” Prövningen sker
            vad vi kan bedöma utifrån de kriterier som gäller. Vi har inte
            haft anledning att ompröva kriterierna, eller hur skyddsjakten
            i sig, fungerar .”
          </note>
          <note>
            Stockholms län har haft sju ansökningar, fyra gånger har skyddsjakts
            beviljats, och två vargar har fällts. Där förstår jag att ni tycker
            att det fungerar väldigt bra. Men om ni lyfter blicken ut över
            hela landet, kan du fortfarande vidhålla att skyddsjaktsärendena
            hörsammas och fungerar bra med tanke på alla avslag som sker ute
            i landet?
          </note>
          <note type="speaker">
            Anf. 16 NINA LUNDSTRÖM (L) replik:
          </note>
          <note>
            Fru talman! Citatet kommer från en intervju som rör ett specifikt
            fall. Det är inte en generell bild av hur läget ser ut i hela
            Sverige.
          </note>
          <note>
            Jag och Liberalerna är de första att konstatera att det här är
            en väldigt stor lokal fråga på många olika håll beroende på hur
            livssituationen ser ut. Det har vi väldigt stor respekt för. I
            det här fallet handlar det om hur länsstyrelsen har gjort bedömningen
            och vilka kriterier som finns till grund för besluten. Det är
            utifrån det som jag har gett mitt svar på frågeställningarna.
          </note>
          <note>
            Vi kommer noggrant att följa utvecklingen. Det handlar samtidigt
            om hur forskningen och vetenskapen ser på den långsiktiga förvaltningen.
            Vi måste hitta en bra balanspunkt där vi både respekterar och
            ser de utmaningar som finns i lokalsamhällen men också tänker
            på den nationella förvaltningen och ser till att vi orkar värna
            vargen och dess existensberättigande.
          </note>
          <note>
            Svaret var på en konkret fråga i ett specifikt fall. Vi kommer
            att återkomma i debatten när vi närmar oss betänkandet som handlar
            specifikt om förvaltningen av rovdjur.
          </note>
          <note type="speaker">
            Anf. 17 RUNAR FILPER (SD) replik:
          </note>
          <note>
            Fru talman! Det specifika fallet som togs upp i Svensk Jakt handlar
            om att endast 6 av 42 skyddsjaktsansökningar beviljats och där
            en varg hade avlivats. Anser du att de som har ansökt om de skyddsjakterna
            och är ganska förbittrade har överdrivit eller rent av kommit
            med osanning, efter ­ som så få av ansökningarna har gått igenom?
          </note>
          <note>
            Jag har inte sett en enda motion om jakt eller något annat jaktinitiativ
            från Liberalerna sedan förra mandatperioden då man hade någon
            gemensam kommittémotion med Alliansen. Jag undrar lite vad Liberalerna
            har för sorts jaktpolitik över huvud taget vad gäller till exempel
            frågan om rovdjurspolitik. Eftersom ni inte har presenterat någon
            egen slutsats eller kommittémotion är jag lite nyfiken.
          </note>
          <note type="speaker">
            Anf. 18 NINA LUNDSTRÖM (L) replik:
          </note>
          <note>
            Fru talman! Jag blev återigen ledamot den 1 november 2019. Det
            var efter motionstiden. Jag är själv väldigt engagerad i jaktfrågor
            privat. Jag vistas mycket i jaktmarker. Jag tycker att det är
            viktiga frågor.
          </note>
          <note>
            För min personliga del och Liberalerna del handlar det om balanspunkten
            mellan förvaltningen och biologisk mångfald. Vi ser och hör hur
            många från lokalsamhällena uttrycker sin oro över den livssituation
            som finns.
          </note>
          <note>
            Jag har själv talat med en ung jägare och hört hennes berättelse.
            Hon var ute med sin jakthund och träffade tre vargar. Det var
            i Värmland för några år sedan. Jag känner mycket väl till hur
            utmaningarna ser ut.
          </note>
          <note>
            Vi måste också se möjligheten att värna vargen på något sätt.
            Jag menar att den balanspunkt vi i Liberalerna strävar efter är
            att kunna freda det lokala samhällets behov men också se till
            det nationella intresset av att vi har en god rovdjurspolitik
            där vi orkar värna vargen och dess existens.
          </note>
          <note type="speaker">
            Anf. 19 MARIA GARDFJELL (MP):
          </note>
          <note>
            Fru talman! Jag vill passa på att inledningsvis yrka bifall till
            utskottets förslag i betänkandet.
          </note>
          <note>
            Jag tänkte inleda med att tala om det allmänna uppdraget, eller
            som Kristina Yngwe kallade det: Den svenska modellen. På 1930-talet
            gav den dåvarande regeringen Svenska Jägareförbundet ett så kallat
            allmänt uppdrag att leda delar av den praktiska viltvården och
            jakten i landet.
          </note>
          <note>
            Som en kvarleva av detta har Svenska Jägareförbundet genom årliga
            regeringsbeslut tilldelats stora bidrag ur Viltvårdsfonden för
            sin verksam ­ het. På senare år har även Jägarnas Riksförbund
            fått bidrag ur fonden. Fondens medel kommer från de viltvårdsavgifter
            som den som jagar är skyldig att betala, för närvarande 300 kronor
            per jaktår.
          </note>
          <note>
            Den nuvarande modellen är kritiserad. Modellen är ifrågasatts
            för att den inte anses vara i linje med upphandlingsreglerna.
            Den omfattande miljonrullningen till jägarorganisationerna har
            gett de organisationerna ett enormt resursövertag vad gäller debatt
            och opinionsbildning i viltvårdsfrågor. Det kan man se som ett
            problem ur demokratisynpunkt.
          </note>
          <note>
            I Sverige saknas en fungerande jakttillsyn. Viltvårdsavgifterna
            borde kunna gå till en uppbyggnad av en sådan jakttillsyn, precis
            som det är med många andra verksamheter som får betala för samhällets
            tillsyn över respektive verksamhet – fisketillsyn och liknande.
          </note>
          <note>
            De medel som jägarorganisationerna erhåller kan också ses som
            en betalning för ett uppdrag som ska utföras, och det är bra.
            Men inte om det ses som vilket bidrag som helst. Är det nu ett
            uppdrag bör det kunna upphandlas enligt gällande upphandlingslagstiftning.
          </note>
          <note>
            Det finns ett behov av förändring. Att jägarorganisationerna
            får stora bidrag till sin opinionsbildning är särskilt problematiskt
            med tanke på att båda organisationernas företrädare ofta åberopar
            förekomsten av illegal jakt som stöd för sina åsikter om hur viltpolitiken
            borde ändras.
          </note>
          <note>
            Jag anser att dessa organisationer också på just det sättet ökar
            motiva ­ tionen att utöva illegal jakt, även om de i retoriken
            i nästa andetag plikt ­ skyldigt säger sig ta avstånd från den.
            Jägarnas Riksförbund har dessutom en uttalad vision om att eliminera
            vargen från den svenska faunan, vilket strider mot 4 § jaktlagen,
            som säger att viltvården ska syfta till att bevara de viltarter
            som tillhör landets viltbestånd.
          </note>
          <note>
            Den upphandlingsrättsliga aspekten har uppmärksammats av EU-kommissionen.
            Sedan 2016 handlägger EU-kommissionen ett pilotärende om Sveriges
            efterlevnad av upphandlingsreglerna just med anledning av detta.
          </note>
          <note>
            Svenska Jägareförbundet fick för 2019 drygt 52 miljoner kronor.
            35 miljoner gick till att tillhandahålla generell kunskap och
            kompetens när det gäller jakt, 6 miljoner gick till viltövervakning,
            8,75 miljoner till klövviltsförvaltning och 2,5 miljoner till
            vilt och trafik. Med tanke på att beloppen är så pass stora är
            det inget av uppdragen som skulle kunna direktupphandlas.
          </note>
          <note>
            En mindre del av Viltvårdsfondens medel går till viltforskning
            via Naturvårdsverket och SVA, Statens veterinärmedicinska anstalt.
            Dessa satsningar berörs inte av den här diskussionen eftersom
            de är en del av statens eget arbete.
          </note>
          <note>
            I dag föreslår ett av oppositionspartierna ökade anslag till
            jaktorganisationerna. Sveriges riksdag behöver hantera den här
            frågan mer seriöst. Frågan bereds, som framgår av betänkandet,
            just nu av regeringen. Därför tänker jag bara nämna några saker
            som Miljöpartiet tycker att man borde titta på framåt.
          </note>
          <note>
            Självklart måste åtgärder inom praktisk viltförvaltning fortsatt
            upphandlas på ett korrekt sätt. Jag vill absolut säga att jägarorganisationerna
            bör vara dem som är med och lägger anbud på sådana typer av uppdrag.
          </note>
          <note>
            Viltforskningen som finansieras genom fonden skulle också behöva
            stärkas och kopplas till tydligare informationsinsatser. Delar
            av Viltvårdsfondens medel borde användas till uppbyggnad av en
            statlig jakttillsyn i fält för att effektivare kunna motverka
            illegal jakt. Naturligtvis skulle man också, som Kristdemokraterna
            föreslog här tidigare i talarstolen, kunna utveckla en enhetlig
            ersättning för trafikvilt om man nu gör om upplägget. Det kan
            finnas fler förslag, men att fortsätta med en modell från 1930-talet
            som dessutom är olaglig är ingen framtidsmelodi.
          </note>
          <note>
            Fru talman! Jag tänkte kommentera en sak som ledamoten Filper
            nämnde om en miljöpartistisk fritidspolitiker, med tanke på att
            jag inte kunde begära replik på inlägget tidigare. Det gäller
            en person som har varit forskare. Forskare får också bli politiker.
            Forskare får också engagera sig i samhällsdebatten.
          </note>
          <note>
            Många gånger hör vi i den politiska debatten – jag har själv
            hört det många gånger – att det skulle vara dåligt att tjänstemän
            som är anställda i statlig eller kommunal förvaltning tillhör
            en miljöorganisation eller någon annan typ av organisation. Vi
            har en grundlagsskyddad rätt att organisera oss i olika organisationer.
            Det finns ingen som kan ifrågasätta det, vare sig arbetsgivare
            eller vi politiker. Därför får man nog söka mer fakta och diskutera
            i sak i stället för att börja anklaga människor för detta.
          </note>
          <note>
            Jag tycker att det här är mycket allvarligt, och jag tycker att
            det är väldigt viktigt att vi som är i Sveriges riksdag markerar
            mot den här typen av debattinlägg.
          </note>
          <note>
            Jag skulle också vilja säga ett par ord om viltförvaltningsdelegationerna
            och frågan om huruvida de ägnar sig åt demokrati eller inte. Jag
            tycker att det är bra med en bred bas i viltförvaltningsdelegationerna.
            Men samtidigt har vi ju statliga tjänstemän – det kan vara landshövdingar
            eller myndighetspersoner – som också måste säkerställa att lagen
            följs. Jag tycker att vi som sitter i riksdagen ska välkomna att
            det finns tjänstemän som vill säkerställa att lagen följs.
          </note>
          <note>
            (Applåder)
          </note>
          <note type="speaker">
            Anf. 20 KJELL-ARNE OTTOSSON (KD) replik:
          </note>
          <note>
            Fru talman! Ledamoten Maria Gardfjell tog upp jakt- och viltvårdsuppdraget,
            som det numera heter. Jag tänkte inleda med det, även om det inte
            är det som min fråga gäller.
          </note>
          <note>
            Jakt- och viltvårdsuppdraget är ett bidrag. Inga skattemedel
            tillförs fonden. Ett bidrag kan inte upphandlas. Jakt- och viltvårdsuppdraget
            bryter därför inte mot lagen om offentlig upphandling eller mot
            EU:s krav på offentlig upphandling. Det har gjorts en rättsutredning
            tidigare som tydligt visar att upphandling inte är relevant.
          </note>
          <note>
            Så till den sak som jag tänkte att jag skulle ställa en fråga
            om. Om jag inte minns alldeles fel ställde jag exakt samma fråga
            till Maria Gardfjell när vi stod här för ett år sedan.
          </note>
          <note>
            I förra veckan anordnade Kristdemokraterna jaktens dag här i
            riksdagen. Temat var varg, och det pratades om illegal jakt. Vi
            hade bland annat flera forskare på plats. Erica von Essen, som
            har forskat om illegal jakt, var där. Vi har andra forskare, till
            exempel Olof Liberg, som är en känd vargforskare. Även Brå har
            påpekat att om vi får legal jakt minskar den illegala jakten.
            Men Maria Gardfjell stod i talarstolen och sa emot dessa forskare.
          </note>
          <note>
            Därför skulle jag vilja ställa frågan till Maria Gardfjell: På
            vilket sätt ämnar Miljöpartiet agera för att vi ska få mindre
            illegal jakt?
          </note>
          <note type="speaker">
            Anf. 21 MARIA GARDFJELL (MP) replik:
          </note>
          <note>
            Fru talman! Tack för frågan! Relationen mellan legal jakt och
            illegal jakt är väldigt intressant. Innan licensjakten på varg
            infördes var det kan ­ ske främsta argumentet av alla argument
            att man genom att införa licensjakten skulle eliminera riskerna
            för illegal jakt.
          </note>
          <note>
            Nu kan vi se i backspegeln att så inte blev fallet. Den illegala
            jakten ökade snarare i och med att licensjakten ökade.
          </note>
          <note>
            Man kanske inte än så länge kan dra alltför långtgående slutsatser
            efter de år som vi inte har haft licensjakt, men illegal jakt
            är ett mycket stort problem. Polisen har också mycket stora problem
            med att kunna se till att ta fast den som är skyldig.
          </note>
          <note>
            När det gäller vargfrågan var jag själv inte med på det seminarium
            som Kristdemokraterna ordnade här i riksdagen, utan det var Rebecka
            Le Moine som var med från Miljöpartiets sida. Jag tror att hon
            står på talarlistan, så hon kanske dyker upp här så småningom
            och kan svara på frågorna.
          </note>
          <note>
            Jag tycker att det är viktigt att man i vargdebatten respekterar
            det domslut som EU-domstolen har kommit med. Det visar ganska
            tydligt att det kan vara svårt att införa licensjakt i Sverige
            igen. Men det innebär också att vi behöver ha ett arbetssätt framöver
            som gör att skyddsjakten kan förstärkas.
          </note>
          <note type="speaker">
            Anf. 22 KJELL-ARNE OTTOSSON (KD) replik:
          </note>
          <note>
            Fru talman! Jag noterar att jag inte fick en tillstymmelse till
            svar på min fråga. Jag ställde frågan till en representant för
            Miljöpartiet hur Miljö ­ partiet vill jobba för att vi ska få
            mindre illegal jakt. Det borde man kunna svara på oavsett om man
            var med på jaktens dag eller inte.
          </note>
          <note>
            Vi har en skyddsjakt som inte fungerar, vilket flera har tagit
            upp tidigare i debatten. Tyvärr har vi ingen fungerande licensjakt.
            Vi har ingen fungerande rovdjursförvaltning. Därmed tappar folk
            totalt förtroendet för våra myndigheter, och till slut tar man
            lagen i egna händer. De som drabbas mest är tyvärr dels vi lagliga
            jägare, dels vargen. Därför ställer jag frågan än en gång: På
            vilket sätt ämnar Miljöpartiet agera för att vi ska få mindre
            illegal jakt?
          </note>
          <note>
            Maria Gardfjell nämnde EU-domen, som jag också tog upp i mitt
            anförande. Jag vill hävda precis raka motsatsen mot vad Maria
            Gardfjell sa: Den är ett tydligt utslag på att den licensjakt
            vi har haft kan anses som hållbar och att den därmed skulle kunna
            fortsätta.
          </note>
          <note>
            I Frankrike pågår en ganska stor vargjakt för tillfället. Jag
            kollar ganska mycket på nyheter, och jag ser inte att EU har agerat
            på något sätt när det gäller den franska vargjakten. Där jagar
            man på för fullt utan att EU sätter käppar i hjulet, vilket det
            hela tiden hotas med här. Jag tror alltså inte att vi ska vara
            så rädda för EU. Och i så fall vore ju det väldigt mycket bättre
            om vi faktiskt vågade dra ett ärende hela vägen till EU och fick
            en slutgiltig dom.
          </note>
          <note>
            Men min fråga är som sagt: På vilket sätt ämnar Miljöpartiet
            agera?
          </note>
          <note type="speaker">
            Anf. 23 MARIA GARDFJELL (MP) replik:
          </note>
          <note>
            Fru talman! Det är tråkigt att Kjell-Arne Ottosson inte tyckte
            att han fick svar. Jag kan dock säga att jag förra året skrev
            en motion just om hur man ska kunna minska den illegala vargjakten.
            Det handlar väldigt mycket om att satsa på det polisiära arbetet
            och verkligen säkerställa att man inte hetsar inom jägarorganisationerna
            för att få ytterligare illegal jakt, vilket jag tog upp i mitt
            anförande.
          </note>
          <note>
            Det är också viktigt att nämna, fru talman, att den svenska vargstammen
            är mycket bräcklig. Undersökningar som gjorts nyligen visar att
            vi har 290 vargar i Sverige. Som mest i modern tid har vi haft
            415 vargar. Det är inte bara licensjakten utan också en omfattande
            illegal jakt som har påverkat vargstammen väldigt mycket.
          </note>
          <note>
            Jag tror också att det är viktigt att se till att komma till
            rätta med de problem som finns med bland annat oskygga vargar
            och andra rovdjur. Här behöver man naturligtvis säkerställa att
            skyddsjakt kommer till stånd. Det skulle dock vara bra att tydliggöra
            § 5 i jaktlagen för att säkerställa att det är tillåtet att också
            sätta in skrämselåtgärder. Det görs ibland, men det är inte solklart
            om det är okej enligt jaktlagen. Att skrämma iväg vargarna och
            göra dem mindre oskygga, så att säga, är något som borde kunna
            användas mycket oftare.
          </note>
          <note type="speaker">
            Anf. 24 JOHN WIDEGREN (M) replik:
          </note>
          <note>
            Fru talman! Den gode Kjell-Arne Ottosson lyfte egentligen de
            frågor som jag hade tänkt lyfta med Maria Gardfjell, men jag hittar
            på någonting.
          </note>
          <note>
            Svenska Jägareförbundet och jakt- och viltvårdsuppdraget pratades
            det en del om i anförandet, fru talman. Jag tycker att det är
            viktigt att poängtera det arbete som faktiskt har skett under
            Svenska Jägareförbundets paraply. Många av våra vilda djur har
            ju ökat under tiden de haft detta uppdrag. Det beror på att de
            har haft kunskap, har förvaltat och har lärt jägarna att be ­
            driva viltvård. Det är i mångt och mycket det som gör att vi har
            stora viltstammar i dag – både av klövvilt och av flygande vilda
            djur, både i fältlandskapet och i skogslandskapet. Det är viktigt
            att poängtera det.
          </note>
          <note>
            Sedan vill jag också lyfta problematiken kring skyddsjakt, snabba
            åtgärder och hur vi ska hantera detta. Jag vet att Miljöpartiet
            hyser varma känslor för rovdjursavvisande stängsel, och jag vill
            p roblematisera lite grann kring det. Vi har ju en hel del konstiga
            regler här. Till exempel kan lantbrukare som väljer åkerbeten
            inte få stöd till rovdjursavvisande stängsel, och många fårproducenter
            har kanske bara åkerbeten.
          </note>
          <note>
            Jag har ett exempel med en lantbrukare i Finspångsområdet som
            skulle behöva sätta upp nya rovdjursavvisande stängsel. Han hade
            först sagt att kostnaden skulle bli 2 miljoner, men när han hade
            räknat ännu mer noggrant var det 4 miljoner det skulle kosta denne
            lantbrukare att sätta upp rovdjursavvisande stängsel. Då blir
            nästa fråga hur mycket detta faktiskt ska få kosta samhället,
            plus problemet med att man inte kan få stöd till rovdjursavvisande
            stängsel på åkermark.
          </note>
          <note type="speaker">
            Anf. 25 MARIA GARDFJELL (MP) replik:
          </note>
          <note>
            Fru talman! Det är en väldigt bra fråga i det här läget. Rovdjursstängslen
            har ju tidigare finansierats i landsbygdsprogrammet, och det diskuteras
            just nu om man ska flytta rovdjursstängslen från landsbygdsprogrammet
            till ett nationellt program. Det skulle vara en fördel eftersom
            vi då skulle kunna utveckla regelverket och kanske göra det lite
            smidigare. Vi kunde se på de problem som har funnits och göra
            det mer anpassat till exempelvis åkerområden och sådana saker.
          </note>
          <note>
            Nästa fråga är hur mycket detta får kosta samhället. Här finns
            också en möjlighet att fundera på vad det är i stängselarbetet
            som kostar. Det är ju själva arbetet som kostar mest. I ett nationellt
            program kan man koppla detta till möjligheten att anlita gröna
            tjänster eller sådana typer av projekt ­ satsningar som kommer
            att göras framöver. Detta är väl ett område där vi kan diskutera
            hur man på ett mer optimalt sätt skulle kunna jobba med rovdjursstängselfrågan.
          </note>
          <note>
            Nu glömde jag helt enkelt bort, fru talman, John Widegrens första
            fråga, så jag hoppas att han upprepar den. Men jag skulle vilja
            ställa en liten motfråga till John Widegren. Den reservation som
            Moderaterna här yrkar bifall till handlar om trafikeftersök. Där
            undrar jag om det inte skulle vara en fördel att förändra hela
            jakt- och viltvårdsuppdraget så att trafikeftersök blir möjligt.
          </note>
          <note type="speaker">
            Anf. 26 JOHN WIDEGREN (M) replik:
          </note>
          <note>
            Fru talman! Det första jag pratade om var kanske inte så mycket
            en fråga. Det handlade mer om att se vikten av de insatser som
            Svenska Jägareförbundet faktiskt har gjort för den svenska vilda
            floran.
          </note>
          <note>
            Var vi väljer att placera eftersöken som samhällelig uppgift
            kanske inte är så viktigt i det här läget. Vår reservation handlar
            mer om att vi tycker att ersättningarna till dem som gör detta
            är alldeles för låga. Precis som någon talare lyfte fram tidigare
            ligger det mycket träning bakom. Du ska hålla goda hundar, du
            behöver ha goda kunskaper och du ska kunna ha jour och vara standby
            dygnet runt, årets alla dagar. Vi tycker att ersättningarna för
            detta är för låga. Det är därför vi har en reservation om ökade
            pengar till trafikeftersök.
          </note>
          <note>
            Jag vill även lyfta detta med illegal jakt, som det talades om
            tidigare. Det blir lite olyckligt när man argumenterar så att
            organisationernas argument, att de är emot illegal jakt och att
            detta kan leda till illegal jakt, skulle vara propaganda som uppmanade
            till illegal jakt. Det låter nästan så, fru talman, i argumentationen
            här. Jag är övertygad om att alla i denna kammare och alla organisationer
            som vi nu har talat om är kraftigt emot illegal jakt.
          </note>
          <note>
            Det är just därför vi behöver bygga upp en helt ny acceptans
            för den förda rovdjursförvaltningen. Jag tror nämligen inte att
            den acceptansen finns utbrett i dag. Det är viktigt att poängtera
            det.
          </note>
          <note>
            Miljöpartiet argumenterar som att enda lösningen för att motverka
            illegal jakt är ökade resurser till polisen. Visst, det kan vara
            en del, men man måste också kunna se problemet med ökad illegal
            jakt som någonting annat, som en misstro mot och ett missnöje
            med den förda förvaltningen.
          </note>
          <note type="speaker">
            Anf. 27 MARIA GARDFJELL (MP) replik:
          </note>
          <note>
            Fru talman! Visst gör intresseorganisationer av olika slag, bland
            annat Svenska Jägareförbundet, stora insatser. Jag tror tyvärr
            inte att de gör så mycket för den svenska floran men väl den svenska
            faunan. Det gör de absolut. Jag tror att det var Malin Larsson
            som här i talarstolen nämnde att jakt också är ett stort fritidsintresse.
            Det är ett sätt att uppleva naturen. Det handlar i själva verket
            inte bara om att jaga vilt. Man bedriver även ett viktigt folkhälsoarbete.
          </note>
          <note>
            Jag vill även säga några ord om jakteftersök när det gäller trafikskadade
            djur. Det är ett oerhört viktigt uppdrag som jägarna har tagit
            på sig. I flera olika inlägg har det talats om olika ersättningar
            och att de är för låga. Jag undrar vem som sätter nivån på ersättningarna.
            Är det staten eller jägarorganisationerna själva? Om det är jägarorganisationerna
            som gör det kan de i så fall fördela pengarna på ett bättre sätt.
            Svenska Jägareförbundet får ju över 50 miljoner kronor om året.
          </note>
          <note>
            Det som är väldigt viktigt när det gäller Miljöpartiets inställning
            till jaktfrågor är att vi naturligtvis inte vill se att den biologiska
            mångfalden hotas. Det är grunden för oss. Men absolut får jakt
            ske, om den görs på ett bra sätt.
          </note>
          <note type="speaker">
            Anf. 28 REBECKA LE MOINE (MP):
          </note>
          <note>
            Fru talman! I dag debatterar vi jakt och viltvård. Kjell-Arne
            Ottosson ställde några frågor som jag gärna ska försöka besvara.
            Jag har nämligen skrivit en motion där det väldigt utförligt beskrivs
            vilka åtgärder jag önskar för att stoppa den illegala jakten.
          </note>
          <note>
            Jag vill också poängtera att det finns forskning som visar att
            laglig jakt inte leder till en minskad illegal jakt. Detta är
            viktigt att ha med sig. Det finns alltså forskare som landar i
            olika slutsatser, och då måste vi beakta den komplicerade bild
            som finns.
          </note>
          <note>
            Det refererades till Erica von Essen, som var med på seminariet
            förra veckan. Hon har sagt att det råder en kultur inom vissa
            jaktorganisationer där illegal jakt accepteras i hög grad. Citatet
            återfinns i en intervjustudie som hon har genomfört vid SLU.
          </note>
          <note>
            De insatser som vi vill göra handlar om att införa en naturuppsyn
            enligt Norges modell, som kan tjäna som inspiration och förebild.
            Där har man fältpersonal som är ute och tittar och kontrollerar
            så att de medel som används är lagenliga och att det som jagas
            också är lagenligt. Detta finns inte riktigt i dag i sådan omfattning
            som skulle behövas.
          </note>
          <note>
            Vi vet att olika hjälpmedel som underlättar den lagliga jakten
            också kan underlätta illegal jakt. Här måste vi vara duktigare
            på att reglera vad som får användas till vad. Åtlar, åtelkameror,
            ljuddämpare, mörkerkikare på vapen, gps-sändare på hundar och
            drönare – användningen av dessa hjälpmedel måste regleras via
            förbud, tillståndsplikt eller anmälningsplikt, fru talman.
          </note>
          <note>
            Polis och åklagare måste ges mer resurser så att anmälda brott
            kan leda till fällande domar. Hjälpmedel som används till illegal
            jakt, såsom vapen och fordon, ska beslagtas, och skadestånd måste
            begäras vid jaktbrott.
          </note>
          <note>
            Svenska medborgare som har bedrivit illegal jakt utomlands bör
            kunna straffas när de kommer hem till Sverige.
          </note>
          <note>
            Detta är några av de åtgärder som finns listade i den motion
            som jag har väckt och som också diskuteras i dag.
          </note>
          <note>
            Fru talman! Jag brinner för allas rätt – vargens rätt, lodjurets
            rätt men även alla människors rätt – att göra sin röst hörd, inte
            bara de ca 2 procent av Sveriges befolkning som är jägare.
          </note>
          <note>
            Förra veckan hölls ett seminarium, vilket har nämnts förut. Det
            arrangerades av Kristdemokraterna och Jägareförbundet under principen
            ”av jägare för jägare”. Kristdemokraterna brukar värna de äldre
            och de sjuka, men denna dag rådde ett undantag. Bland annat blev
            en äldre dam i rullstol portad från seminariet på grund av att
            hon tillhörde fel organisation. Hon var inte jägare. Hon blev
            tvungen att vänta utanför i mer än tre timmar innan hon kunde
            träffa mig för att via mig i denna talarstol kunna göra sin röst
            hörd.
          </note>
          <note>
            Jag vill därför lyfta fram en fråga som finns bland de röster
            som tystats i debatten, röster som är nog så viktiga. I mars ska
            licensjakt på lodjur påbörjas. Detta är en rödlistad art, och
            enligt art- och habitatdirektivet får man inte bedriva licensjakt
            mot den. Det har getts tillstånd att skjuta 41 lodjur, främst
            honor. Detta bryter mot EU:s direktiv.
          </note>
          <note>
            Faktum är att det vid Sveriges inträde i EU 1995 fanns en referensnivå
            som lodjurspopulationen inte fick gå under. Antalet lodjur vid
            denna tidpunkt uppskattades till 1 700. Men den siffra som skickades
            in och som används är 700. Om vi har 701 lodjur får vi alltså
            ha licensjakt på 1 lodjur. I själva verket ska detta dock inte
            gälla förrän det finns 1 701 lodjur. Detta strider alltså mot
            vårt avtal med EU.
          </note>
          <note>
            På tal om olagligt, fru talman, finns också en utbredd illegal
            jakt i Sverige, vilket vi har berört tidigare. Varje år skjuts
            ca 70 vargar illegalt i Sverige. Detta är vad jag tycker att den
            stora debatten om jakt och vilt i Sveriges riksdag bör handla
            om. Hur kommer vi till rätta med den illegala jakten?
          </note>
          <note>
            Fru talman! Det finns en stor oro i Sverige när det gäller varg.
            Det kan därför vara lämpligt att nämna att ingen människa har
            dödats av vild varg i Sverige på över 200 år. Oron och polariseringen
            är olycklig. För att komma till rätta med den vore det mest effektiva
            att sluta ge Jägarnas Riksförbund ca 7 miljoner kronor varje år
            så att de kan sprida skräck och hatpropaganda mot vargen. Det
            vore ett enkelt första steg att sluta ge statliga medel till organisationer
            som uppmuntrar till brott.
          </note>
          <note>
            Fru talman! Varje år ges också ca 50 miljoner till Svenska Jägareförbundet.
            Det sker i en intressant juridisk form. De får en position som
            är myndighetsliknande, men till skillnad från myndigheter har
            de talerätt. De får dessutom söka bidrag och får också bidrag
            från Svenskt Friluftsliv. Det ska egentligen inte gå om man får
            bidrag från staten.
          </note>
          <note>
            Jägareförbundet bedriver sin egen rovdjurspolitik. Det gör att
            de sitter på dubbla stolar. Det här är en slutsats som drogs i
            offentliga utredningar från 1997, 2003, 2004 och 2007. I dessa
            pekades på att uppdraget borde upphandlas via lagen om offentlig
            upphandling.
          </note>
          <note>
            Fru talman! Det finns inte mycket som jag skäms över i så stor
            utsträckning som jag skäms över svensk jaktpolitik. Jag skäms,
            och jag tycker att det är hög tid att vi i denna kammare slutar
            fjäska för dessa 2,5 procent av Sveriges befolkning. Detta är
            en demokratifråga.
          </note>
          <note type="speaker">
            Anf. 29 KJELL-ARNE OTTOSSON (KD) replik:
          </note>
          <note>
            Fru talman! Jag hade egentligen inte tänkt begära replik. Rebecka
            Le Moine skjuter högt och lågt, och jag tänkte att det står bäst
            obemött. Jag måste ändå få bemöta den kritik som Rebecka Le Moine
            för fram.
          </note>
          <note>
            Enligt riksdagens föreskrifter om upplåtande av riksdagens lokaler
            vid inbjudan till sammankomst får inbjudningar samt besök endast
            ske genom riktad inbjudan till enskilda personer samt avgränsade
            organisationer. Vi hade skickat ut inbjudningar. Sedan hade andra
            människor fått tag på en inbjudan någonstans ifrån – jag har mina
            aningar men säger ingenting om det i denna kammare. Därefter anmälde
            de sig till det seminarium som de inte var inbjudna till.
          </note>
          <note>
            Dagen före seminariet fick de mejl om att de inte var välkomna
            efter ­ som de inte hade fått inbjudan på rätt väg. Jag vet att
            Rebecka Le Moine ändå valde att ta med några av dem in i lokalen.
            Men de som inte fick lov att komma in hade inte fått inbjudan
            på rätt sätt enligt riksdagens föreskrifter.
          </note>
          <note type="speaker">
            Anf. 30 REBECKA LE MOINE (MP) replik:
          </note>
          <note>
            Fru talman! Det skickades alltså ut en anmälningslänk från Kristdemokraterna
            som lades online, och antagligen fick den fötter. Det är många
            som är intresserade av varg, inte bara de som vill skjuta varg.
            Därför anmälde sig personer från andra organisationer, Rovdjursföreningen,
            Jaktkritikerna med flera.
          </note>
          <note>
            De fick ett bekräftelsemejl från Kjell-Arne Ottossons kansli
            om att de var välkomna. De planerade, tog ledigt, bilade upp från
            Blekinge och åkte tåg från Dalarna. Dessa personer hade fått ett
            mejl och skrivit ut sin anmälan, men kvällen innan, när de har
            kommit fram till Stockholm, får de reda på att de inte är välkomna.
          </note>
          <note>
            De tror att det har skett ett misstag, för det här kan ju inte
            ske så sent inpå. De beger sig därför dit i alla fall. Två personer
            släpper jag in som mina besökare, för det var gott om plats. Det
            var bara jägare där, och de fyllde inte rummet.
          </note>
          <note>
            Om man har bjudit in via en länk som har läckts och man inte
            har kontroll över och om man har välkomnat personer till ett seminarium
            portar man dem inte vid dörren. Det är inte demokrati, och det
            är inte ett värdigt sätt att behandla äldre sjuka personer som
            sitter i rullstol och som har ordnat färdtjänst för att komma
            till Sveriges riksdag och som har forskat om vargar hela sitt
            liv.
          </note>
          <note>
            Kristdemokraterna borde skämmas. Annars gör jag det å era vägnar.
          </note>
          <note>
            Varför bjuder man bara in likasinnade till ett demokratiskt samtal
            om man inte är rädd för att ens fakta inte håller? Vi har upprepade
            gånger fått höra att dessa forskare anser detta. Men det finns
            andra forskare och rapporter som säger något helt annat. Det är
            här ett demokratiskt samtal tar vid med olika intressen, olika
            åsikter och olika uppfattningar. Men här verkar man inte vara
            trygg i sina egna känslor.
          </note>
          <note type="speaker">
            Anf. 31 KJELL-ARNE OTTOSSON (KD) replik:
          </note>
          <note>
            Fru talman! Jag fortsätter att hänvisa till riksdagens föreskrifter
            för vad som gäller, och de gäller alla oavsett vem man är. Dessa
            människor hade fått tag på inbjudan på fel sätt och anmält sig
            på fel sätt, och därför fick de en bekräftelse på att de inte
            var välkomna. I övrigt har jag inget att anföra vad gäller det.
          </note>
          <note>
            Rebecka Le Moine säger att det var ensidigt. Jag påminner om
            att vi hade med flera parter i panelen för att få en bredd av
            både sådana som förespråkar jakt och sådana som inte förespråkar
            jakt. Rebecka Le Moine var själv med i egenskap av politiker som
            inte förespråkar jakt. Det var alltså människor med från bägge
            sidor.
          </note>
          <note type="speaker">
            Anf. 32 REBECKA LE MOINE (MP) replik:
          </note>
          <note>
            Fru talman! Det är en intressant syn på att få komma till tals
            och överlag en intressant och oroväckande syn på demokrati. Att
            vi var något slags rekvisita i panelen försvarar inte KD:s agerande
            och upplägg.
          </note>
          <note>
            Naturskyddsföreningen fick väl göra sin röst hörd två gånger,
            och det fanns en kvinna i publiken som ställde kritiska frågor
            men som sedan inte fick ställa fler frågor. Det var väl jobbigt
            att svara när hon frågade efter vilka vetenskapliga rapporter
            som utgjorde underlag för att det behövs 120 vargar i Sverige.
            Eftersom det blev knepigt valde man att inte tillåta fler frågor
            från henne.
          </note>
          <note>
            Detta är något av det värsta jag har varit med om.
          </note>
          <note type="speaker">
            Anf. 33 MAGNUS PERSSON (SD):
          </note>
          <note>
            Fru talman! Jag valde att gå upp i debatten eftersom eftersöksorganisationen
            NVR nämndes. Jag har varit verksam i denna organisation i ganska
            många år, och vi gör ett enormt arbete. Låt mig ta ett exempel.
            På julaftonskvällen, när ni andra åt middag med familjen, blev
            jag utkallad klockan nio på grund av ett trafikskadat vildsvin,
            en galt på ca 100 kilo. Eftersöket tog fem timmar, så då var min
            julafton fördärvad.
          </note>
          <note>
            Många av oss inom organisationen har märkt en förändring. Många
            kollegor blir numera hotade efter genomförda uppdrag och vill
            ha skyddad adress och skyddat telefonnummer. Hotbilden har alltså
            ökat.
          </note>
          <note>
            Det som skrämmer mig mest är att företrädare för Sveriges riksdag
            samverkar med dessa organisationer och deltar offentligt i deras
            möten. Miljöpartiets företrädare har ganska hög svansföring och
            vill kriminalisera jägare men har själva inga problem med att
            delta i manifestationer med organisationer som öppet brukar våld
            mot svenska eftersöksjägare som är avlönade av staten och får
            sitt arvode av polisen.
          </note>
          <note>
            Jag vill gärna höra hur Miljöpartiet, som även sitter i regeringen,
            ser på att dess företrädare lierar sig med kriminella organisationer
            som förespråkar våld och hot mot svenska eftersöksjägare som är
            i statens tjänst.
          </note>
          <note>
            I detta anförande instämde Runar Filper (SD).
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 19 februari.)
          </note>
          <note>
            § 8 Skogspolitik
          </note>
          <note>
            Miljö- och jordbruksutskottets betänkande 2019/20:MJU7
          </note>
          <note>
            Skogspolitik
          </note>
          <note>
            föredrogs.
          </note>
          <note type="speaker">
            Anf. 34 KRISTINA YNGWE (C):
          </note>
          <note>
            Fru talman! Då går vi över till att debattera MJU:s betänkande
            nr 7 om skogspolitik. I detta betänkande hanteras motioner från
            allmänna motionstiden om skogsgödsling, klimatfrågor kopplat till
            virkesproduktion, granbarkborren, skogsvårdsregler och mycket
            annat. Även här har vi en förenklad beredning och tar inte upp
            de motioner som är exakt likalydande de motioner som hanterades
            förra året. Men det innebär som sagt inte att partierna inte står
            bakom den politik de anfört i sina motioner.
          </note>
          <note>
            Fru talman! Skogen är en av Sveriges allra viktigaste resurser.
            Historiskt sett har skogen byggt Sveriges välstånd genom att den
            har skapat jobb och tillväxt i hela landet men också genom att
            exporten har skapat stabilitet under oroliga tider.
          </note>
          <note>
            Skogen har dock inte bara varit historiskt viktig. Den kommer
            också att ta Sverige in i framtiden. Med den gröna kolatomen från
            skogen kan vi skapa i stort sett allt vårt samhälle behöver. Vi
            kan göra drivmedel, byggmaterial, kemikalier, målarfärg, tyg etcetera.
          </note>
          <note>
            Denna omställning är redan i full gång. Men för att Sverige fullt
            ut ska kunna ta till vara den potential som den svenska skogen
            har krävs långsiktiga politiska spelregler. Det handlar om långsiktiga
            spelregler för de företag som ska leverera de innovativa produkterna
            från skogen. Därför behöver Sverige en bioekonomistrategi, vilket
            Centerpartiet fick med som en av åtgärderna i den klimatpolitiska
            handlingsplan som regeringen presenterade före jul.
          </note>
          <note>
            Det handlar också om långsiktiga spelregler för de skogsägare
            som ska leverera skogsråvaran som ska ersätta fossila material
            och om att skapa förutsättningar för ökad tillväxt i skogen så
            att uttaget av biomassa kan möta en ökande efterfrågan.
          </note>
          <note>
            I höstas presenterade Skogsstyrelsen en rapport med 88 åtgärder
            som ska öka tillväxten i skogen med 20 procent till 2050 och därmed
            bidra till ett fossilfritt samhälle. Ett av de områden som lyfts
            fram i rapporten är ett aktivt arbete med att förebygga och begränsa
            skogsskador.
          </note>
          <note>
            Under torkåret 2018 gjorde granbarkborren dessvärre sin stora
            entré i södra och mellersta Sverige, och under 2019 fortsatte
            angreppen i stor skala. Granbarkborren har under 2019 orsakat
            skador på närmare 7 miljoner kubikmeter skog i södra och mellersta
            Sverige, till ett värde av flera miljarder kronor.
          </note>
          <note>
            I en växande bioekonomi är det därför centralt att agera kraftfullt
            mot granbarkborren på både kort och lång sikt. I budgetförhandlingarna
            inom ramen för januariavtalet har Centerpartiet därför drivit
            igenom en satsning på 30 miljoner under 2020 för kapacitetsuppbyggnad
            och hantering av skogsskador, med särskilt fokus på bekämpning
            av granbarkborre.
          </note>
          <note>
            Det är viktigt att myndigheter, forskning och näring arbetar
            tillsammans men också att staten tar ansvar för sina marker och
            hur de påverkar omkringliggande skogsägare. Därför har Centerpartiet
            i regleringsbreven drivit igenom uppdrag till såväl Skogsstyrelsen
            som Naturvårdsverket om att minska och stoppa spridning av granbarkborre
            i skyddade områden. Centerpartiet kommer att följa detta arbete
            för att säkerställa att det ger önskad effekt och vid behov driva
            på för ytterligare åtgärder.
          </note>
          <note>
            Skogsstyrelsens rapport pekar också på andra tillväxthöjande
            åtgärder och nämner till exempel skogsgödsling och en översyn
            av lägsta slutavverkningsålder för att kunna hantera skogsskador
            mer proaktivt. Det här är åtgärder som vi i Centerpartiet menar
            är värda att titta vidare på.
          </note>
          <note>
            Vi anser också i Centerpartiet att man bör titta närmare på vilka
            ekonomiska incitament som kan behövas för att öka klimatnyttan
            i skogen, till exempel för att stimulera ökad tillväxt och därmed
            ökad kolinbindning och substitution.
          </note>
          <note>
            Fru talman! Samtidigt bygger svensk skogspolitik på två jämställda
            mål: produktion och miljö. Det är viktigt att värna den biologiska
            mångfalden och att säkerställa att viktiga värden i skogslandskapet
            bibehålls och bevaras inför framtiden. Men det som är unikt för
            den svenska skogen är det faktum att hälften av all skog i Sverige
            ägs av enskilda markägare. Det gör också att det är många olika
            händer som i dag sköter den svenska skogen. Svenska skogsägare,
            inte minst familjeskogsbruken, har i flera generationer tagit
            ett stort ansvar i miljöarbetet när det gäller skydd av skog och
            värdefull natur.
          </note>
          <note>
            Ett aktivt ägande och brukande är en förutsättning för en långsiktigt
            hållbar skog, och därför måste dessa aktörer ses som en nödvändig
            part i miljöarbetet.
          </note>
          <note>
            Vill vi i framtiden ha ett fortsatt stort engagemang för svensk
            skogsskötsel med den mångfald och det engagerade lokala brukandet
            som vi faktiskt har måste svensk skogspolitik i större utsträckning
            också ta hänsyn till och involvera de enskilda markägarna.
          </note>
          <note>
            En viktig ingång för Centerpartiet när det gäller just miljöarbetet
            i skogen är att vi litar på markägarnas engagemang och förmåga.
            Värdefull natur kan behöva utökat skydd, men det innebär samtidigt
            ofta att äganderätt och brukande begränsas. Det måste vara självklart
            att ägare eller brukare också ersätts för de inskränkningar som
            görs. Det är helt oacceptabelt att skogsägare ska leva i ovisshet
            om huruvida de kommer att få ersättning eller inte eller till
            och med kanske behöva stämma staten och föra en ojämn kamp. Tydliga
            spelregler kring ersättning vid inskränkningar är därför helt
            nödvändiga framöver.
          </note>
          <note>
            Fru talman! Sedan vi stod här i fjol och debatterade skogsfrågor
            har den skogsutredning som Centerpartiet drivit igenom inom ramen
            för januariavtalet tillsatts och börjat arbeta. De förslag som
            vi förväntar oss, och som direktiven ger uttryck för, ska värna
            och stärka den privata äganderätten till skogen genom att stärka
            rättssäkerheten för markägare och företag och säkerställa att
            markägare får den ekonomiska kompensation de har rätt till.
          </note>
          <note>
            Dessutom ska utredningen föreslå nya eller utvecklade flexibla
            skydds ‑ och ersättningsformer som ska kompensera markägare för
            inskränkningar i ägande- och brukanderätten i den utsträckning
            de faktiskt har rätt till. Dessa ska bygga på frivillighet och
            skapa incitament att skydda och bevara biologisk mångfald och
            andra allmänna intressen. Vi ser fram emot att utredningen kommer
            att presenteras i sommar och emot att ta det arbetet vidare så
            att vi får en långsiktighet i svensk skogspolitik.
          </note>
          <note>
            Principen om frihet under ansvar, som svensk skogspolitik har
            vilat på, har tjänat oss väl. Det vill vi i Centerpartiet att
            den ska fortsätta att göra också i framtiden.
          </note>
          <note>
            Vi står bakom alla Centerpartiets reservationer, men för tids
            vinnande yrkar vi bifall bara till reservation 8.
          </note>
          <note type="speaker">
            Anf. 35 JOHN WIDEGREN (M):
          </note>
          <note>
            Fru talman! Till att börja med vill jag säga att jag tycker att
            det är viktigt att göra som vi alltid brukar göra när vi sitter
            på våra utskottsmöten och EU-nämndsmöten och skogen kommer på
            tal: Det är alltid oerhört viktigt att värna det svenska självbestämmandet
            när det gäller skog och skogspolitik. Vi ser i dag hur EU mer
            och mer kommer in och kladdar i svensk skogspolitik på olika sätt
            genom ett antal olika förslag. Det kan till exempel handla om
            LULUCF, taxonomi och skogsstrategier. Vi måste hela tiden bevaka
            så att vi i Sverige inte förlorar vår svenska självbestämmanderätt
            över skogen.
          </note>
          <note>
            I EU har man inte hanterat skogen på samma sätt som vi i Sverige
            har gjort. I Sverige har vi hanterat skogen på ett oerhört bra
            sätt under de sista 100 åren och särskilt under de sista snart
            30 åren, sedan början av 90-talet när vi införde den nya skogsvårdslagen.
          </note>
          <note>
            Vi har under de sista 100 åren byggt upp ett stort virkesförråd
            i svensk skog. Vi har de sista 30 åren fortsatt att bygga upp
            ett stort virkesförråd, men vi har även vänt trenden för mycket
            av det som vi mäter när det gäller den biologiska mångfalden.
          </note>
          <note>
            Med anledning av det har vi från Moderaterna ett förslag i vår
            reservation som jag yrkar bifall till. Det är reservation nr 6.
            Det handlar om att rent procentuellt inte ta mer skog ur produktion.
            Då kan man fråga sig hur vi tänker då. Det ska jag kort redogöra
            för.
          </note>
          <note>
            Vi menar, precis som jag sa, att den biologiska mångfalden har
            ökat och blivit bättre i svensk skog under de sista 30 åren. De
            flesta av kurvorna går uppåt vad gäller såväl till exempel död
            ved, lövträd, gamla lövträd och gammal skog som fågelarter i skogen.
            Vi ser många trender som går uppåt vad gäller biologisk mångfald.
          </note>
          <note>
            27 procent av svensk skog är i dag tagen ur produktion på ett
            eller annat sätt. Det innefattar både formellt skyddad, frivilligt
            skyddad, generell hänsyn och impedimentmarker. Det här är en siffra
            som både oppositionen och regeringen använder sig av, så vi kan
            nog fastslå att det faktiskt är den siffra vi ska ha och debattera.
          </note>
          <note>
            Vi tycker att den svenska skogen, som 2018 bidrog med ungefär
            140 miljarder till bnp, ska få fortsätta att bidra stort till
            svenskt bnp med produktion och innovativa tankar och lösningar.
            Jag tycker att vår utskottsordförande Kristina Yngwe föredrog
            på ett föredömligt sätt vad skogen faktiskt kan göra och vad vi
            hoppas att skogen ska göra i framtiden. Men då kan vi inte fortsätta
            att ha skog ur produktion.
          </note>
          <note>
            Vi tror dessutom från Moderaternas sida att det finns så mycket
            höga naturvärden i de här 27 procenten som vi i dag skyddar på
            olika sätt eller inte längre har i produktion. Det är värden som
            vi förmodligen genom ökad skötsel kan öka på den här arealen så
            att vi inte ska behöva öka mängden mark tagen ur produktion. Vi
            har dessutom från Moderaterna satt till extra pengar i vår budget
            för att hantera höga naturvärden på ett bättre sätt.
          </note>
          <note>
            Fru talman! Vi i Moderaterna värnar den enskilda äganderätten
            väldigt mycket. Vi menar att den svenska skogsägaren enskilt har
            byggt upp de här höga naturvärdena och kommer att kunna bibehålla
            dem och även öka dem i framtiden under epitetet frihet under ansvar
            som har tjänat svensk skog väldigt väl.
          </note>
          <note>
            Vi ser till exempel att generell hänsyn är något som ökar. I
            dag skyddas i snitt 11 procent med generell hänsyn. Där byggs
            det upp nya höga naturvärden över tid. Då är det oerhört viktigt
            för svenska skogsägare att veta att när de bygger upp de här naturvärdena
            ska ingen kunna komma och lägga en död hand över deras skog.
          </note>
          <note>
            Vi vet också att Riksrevisionen förra året presenterade en rapport
            som sa att vi i för hög grad har skyddat kvantiteter i stället
            för kvaliteter, och då blir det många gånger så att skogsägaren
            får sätta till mer mark än vad som är nödvändigt för att skydda
            ett högt naturvärde. Det är också en del av bakgrunden till att
            vi lägger fram det förslag som vi gör.
          </note>
          <note>
            Jag vandrar vidare till frågan om barkborrar i skyddade områden.
            Det är en fråga som har väckt väldigt mycket känslor under de
            sista två åren. Vi fick en otrolig uppväxling på barkborrepopulationerna
            under torråret 2018. Både 2018 och 2019 fick skogsägarna börja
            göra ett digert arbete med sök och plock i sina egna skogar för
            att hantera granbarkborren.
          </note>
          <note>
            I skyddade områden i Kalmar län, som är ett stort problemlän
            när det gäller granbarkborren, vidtogs i princip inga åtgärder
            alls från myndigheters sida för att hantera granbarkborren. År
            2019 vidtog man i ett fåtal av de här områdena åtgärder för att
            hantera granbarkborren.
          </note>
          <note>
            Då ska vi komma ihåg att 70 procent av naturreservaten i Kalmar
            län var angripna av granbarkborre. Så få åtgärder var det som
            vidtogs i skyddad natur.
          </note>
          <note>
            Det är inte så att granbarkborren förökar sig och frodas bara
            i skyddade områden. Men vi menar att alla behöver ta sitt ansvar
            i fråga om att hantera granbarkborren. Vi har sett skrämselbilder
            och hört riktigt otäcka historier nedifrån Europa. Det finns tyska
            skogar som står döda. Det är tusentals hektar granskog som dött
            för att man inte har hanterat granbarkborren. Då tycker inte vi
            att det ska spela någon roll huruvida skogen är skyddad eller
            inte. Vi ska hantera problematiken med granbarkborren.
          </note>
          <note>
            Det är dessutom så att det i vissa av de här reservatsföreskrifterna
            – för att tala om Kalmar län igen, som jag var inne på – står
            att man ska ersätta markägarna om det sprids insektsangrepp från
            det skyddade området till enskild markägare. Men detta har inte
            skett.
          </note>
          <note>
            Vi har definitivt ett stort ansvar att hantera granbarkborren,
            både i skyddad natur och i oskyddad natur. Vi förutsätter att
            regeringen i sina regleringsbrev blir tydligare än vad man har
            varit hittills. Därför tycker vi att det är hemskt olyckligt att
            vi inte kunde få till ett skarpt tillkännagivande från riksdagen
            i den här frågan. Vi tror att det är precis vad som hade behövts:
            en riksdagsmajoritet som tydligt markerar att det här är ett problem
            som ska hanteras. Jag vet att regeringen har med i sina regleringsbrev
            att det ska vidtas åtgärder om det krävs, men det hade helt klart
            behövts en skarpare skrivning om granbarkborren.
          </note>
          <note>
            Man blir däremot lite mer positiv när man ser det som kom från
            Skogsstyrelsen i dag om att det finns förhoppningar om att granbarkborreangreppen
            kommer att minska under året – om vi får en normal sommar. Men
            det har vi inte sett än. Vi skulle mycket väl kunna få en 2018-sommar,
            och då har vi jättestora bekymmer igen.
          </note>
          <note>
            Jag vidhåller att alla behöver ta sitt ansvar för att hantera
            granbark ­ borreproblematiken, både i skyddad natur och i oskyddad
            natur.
          </note>
          <note>
            (Applåder)
          </note>
          <note>
            I detta anförande instämde Staffan Eklöf och Mats Nordberg (båda
            SD).
          </note>
          <note type="speaker">
            Anf. 36 MATS NORDBERG (SD):
          </note>
          <note>
            Fru talman! Sveriges och Finlands skogsbruk är de mest framgångsrika
            i världen. I Sverige har vi kunnat öka den årliga avverkningsvolymen
            sedan vi började mäta ordentligt 1926. Den har mer än fördubblats.
            Ändå har volymen växande träd i våra skogar samtidigt ökat från
            1,7 miljarder kubikmeter till över 3,1 miljarder, alltså nästan
            fördubblats. Hushållning och ständigt förbättrad skogsskötsel
            har gett de här fantastiska resultaten och har gett vår industri
            möjlighet att växa.
          </note>
          <note>
            Under de senaste 50 åren har knappt någon art i det svenska barrskogsbältet
            försvunnit. Undantag är möjligen lövträdsarten mellanspett, som
            försvann 1982 från Östergötland, och svart stork, som egentligen
            försvann tidigare men som kom tillbaka och häckade i Västergötland
            och Skåne 1992. Båda arterna har setts i Sverige efter det, senast
            förra sommaren, så det finns gott hopp om att vi ska kunna återetablera
            dem.
          </note>
          <note>
            Efter 1990 har vi dessutom blivit allt bättre på vardagshänsyn
            i skogsbruket. Vi lämnar till exempel kvar döda och levande träd
            efter avverkning. Till detta kommer att arealerna av på olika
            sätt helt skyddad skog ökat kraftigt efter 1990. Risken för att
            arter ska försvinna ökar knappast. Snarare minskar den.
          </note>
          <note>
            Fru talman! När man talar om skogspolitik för de närmaste 20–30
            åren framåt finns det viktiga faktorer att ta hänsyn till.
          </note>
          <note>
            Enligt Parisöverenskommelsen och beslut i Europeiska rådet ska
            utsläppen av växthusgaser minska med minst 40 procent inom EU
            1990 − 2030. Det är en svår uppgift för både EU och Sverige. Sverige
            mins ­ kade som bekant sina utsläpp mycket kraftigt efter energikrisen
            1973 genom att bygga kärnkraftverken och genom att bli mycket
            bättre på att hantera processvärme i industrin, men dessa ansträngningar
            får vi inte räkna oss till godo i Parisavtalet, där startåret
            är 1990.
          </note>
          <note>
            Fram till 2050 siktar EU dessutom på att bli koldioxidneutralt.
            I den kalkylen tyder det mesta på att skogens årliga inlagring
            av kol kommer att räknas med. ”Neutralt” måste ju betyda både
            att släppa ut och att suga upp – båda måste tas hänsyn till. Växande
            svensk skog binder 5 ton koldioxid per invånare netto varje år,
            tack vare att vi avverkar så mycket mindre än tillväxten. Observera
            gärna att ordet ”netto” här betyder tillväxt minus avverkning.
            Förutom dessa 5–5 ½ ton per person binds även koldioxid i produkter
            från skogen – mycket kort tid beträffande papper, men mycket lång
            tid beträffande brädor som blir till exempelvis hus. Om vi alltså
            får räkna med kollagringen i växande skog i 2050-målet är det
            sannolikt att Sverige får det lättare att nå det målet än att
            nå 2030-målet, där vi inte får räkna med det.
          </note>
          <note>
            Fru talman! Hälften av Sveriges skogar ägs av enskilda, ofta
            lantbrukare. Det är deras skötselbeslut som styr hur svensk skog
            och svensk skogsnäring utvecklas. Deras framtidstro och tillit
            är grunden för god skogsskötsel. Det finns de som talar om att
            Sverige bör avverka mindre, trots att vi redan avverkar mycket
            mindre än tillväxten. Men vad skulle hända med framtidstron då?
          </note>
          <note>
            Svensk skogsskötsels framgång de senaste 100 åren har aldrig
            handlat om att avverka mindre utan om att sköta skogen för att
            göra det möjligt att avverka mer. Industrins positiva utveckling
            gjorde det ekonomiskt rimligt att införa plantering efter avverkning.
            Efterfrågan på gallringsvirke gjorde det rimligt att röja ungskogar.
            Staten bidrog för sin del genom stöd till plantering, dikning,
            röjning, skogsbilvägar med mera. Skogsvårdsstyrelserna organiserade
            plantskolor, kursverksamhet, skogsdagar och så vidare. Under tiden
            och härigenom utvecklades dåligt skötta skogar successivt till
            välskötta tack vare motiverade skogsägare, långsiktig och uppmuntrande
            politik och en livskraftig industri med framtidstro.
          </note>
          <note>
            Statsbidragen för skogsskötsel har nu för länge sedan försvunnit,
            och samhällets fokus har flyttats till naturvård. Det är inget
            problem i sig, utan det är bra. Men en annan förskjutning är oerhört
            allvarlig. Myndigheterna har börjat fatta beslut över skogsägarnas
            huvud. Från att motivera har man gått till förbud, och från bidrag
            har man gått till utebliven ersättning. Metoderna har lett till
            en rad rättsfall och till krav på utredningar om sådant som äganderätt,
            rätt till ersättning och Sveriges övertolkning av EU-direktiv.
          </note>
          <note>
            Alldeles för många beslutsfattare verkar sakna förståelse för
            skogssektorns historia och villkor. Alldeles för många tjänstemän
            verkar tro att det är de som ska fatta besluten åt skogsägarna.
            Det här skadar förtroendet för myndigheterna och minskar intresset
            för frivilliga investeringar i skogsskötsel och naturvård. Det
            är beklagligt. Vårt skogsbruk har skapats av motiverade skogsägare
            i samarbete med industrin och med stöttande myndigheter. Skogsbruket
            och skogsindustrin är viktiga för landsbygden och för hela Sverige
            utanför storstäderna.
          </note>
          <note>
            Om skogens förmåga ska kvarstå och utvecklas – till effektivare
            artbevarande, till att binda alltmer koldioxid, till att ersätta
            icke hållbara produkter och till att ge sysselsättning på landsbygden
            och i orter utanför storstäderna – måste denna positiva samverkan
            mellan samhälle och skogsbrukare återskapas och utvecklas.
          </note>
          <note>
            Vi har i vår skogsmotion lagt fram en rad förslag till hur situationen
            kan förbättras. Bland mycket annat vill jag nämna:
          </note>
          <note>
             att den svenska modellen för skogsbruk grundat på privat ägande
            och vardagshänsyn med stöd från Skogsstyrelsen ska bevaras och
            utvecklas
          </note>
          <note>
             att totalarealen skog undantagen från skogsbruk inte ska ökas
            ytterligare
          </note>
          <note>
             att systemet kring nyckelbiotoper ska göras om – f ör detta
            uttalade sig i den här kammaren i fjol inte bara vi utan en tydlig
            riksdagsmajoritet, inklusive socialdemokrater, kristdemokrater,
            moderater och Vänsterpartiet
          </note>
          <note>
             att beslut som leder till begränsningar för skogsägaren av
            dennes skogsbruk utöver vad som är tydligt fastlagt i lag ska
            åtföljas av ersättning
          </note>
          <note>
             att frivilliga naturvårdsavtal med skogsägarna ska prioriteras
            framför bildandet av formellt skyddade områden där skogsbruk helt
            stoppas, vilket även Riksrevisionen rekommenderar
          </note>
          <note>
             att skyddade områden som inte längre fyller sin uppgift ska
            avregistreras och ersättas med andra
          </note>
          <note>
             att de förslag till grön infrastruktur som nu utarbetats länsvis
            i normalfallet inte ska leda till åtgärder som omfattar enskilt
            ägd skog.
          </note>
          <note>
            Fru talman! Det här är bara exempel på yrkanden i vår skogsmotion.
            Det är exempel på vad vi tycker har utvecklats i fel riktning
            och vad vi önskar göra för att vända utvecklingen.
          </note>
          <note>
            Avslutningsvis vill jag upprepa att svenskt skogsbruk är världsledande
            i sina framgångar med uthålligt brukande. Det har gett oss vår
            största industri, grundad på förnybar råvara. Skogssektorn är
            vårt bästa bidrag till en global framtid med mer förnybara produkter,
            samtidigt som den skapar arbeten utanför storstäderna och bidrar
            till att minska gapet mellan storstad och land. Vi måste fortsätta
            att bidra till att utveckla vårt skogsbruk i en positiv riktning.
          </note>
          <note>
            (Applåder)
          </note>
          <note>
            I detta anförande instämde Staffan Eklöf och Runar Filper (båda
            SD).
          </note>
          <note type="speaker">
            Anf. 37 MAGNUS OSCARSSON (KD):
          </note>
          <note>
            Fru talman! Jag börjar med att yrka bifall till reservation 10.
          </note>
          <note>
            Under någon timme denna eftermiddag ska vi debattera skogspolitik
            här i kammaren.
          </note>
          <note>
            Skogen är en fantastisk resurs på många olika sätt. För klimatet
            är skogen en helt avgörande resurs och faktiskt ovärderlig för
            att binda kol.
          </note>
          <note>
            På det personliga planet finns det nog inget härligare än att
            ta en tur i skogen hemma på gården. Det är tyst och fridsamt.
            Jag kallar det livskvalitet.
          </note>
          <note>
            Som skogsägare vill jag förvalta skogen på bästa sätt – föryngringsavverka,
            plantera, röja och gallra och se till att träd som blåst ned tas
            om hand. Om skogen är angripen av granbarkborren måste den tas
            bort.
          </note>
          <note>
            Jag och min kära hustru är två av de 330 000 skogsägare som finns
            i Sverige. Medelskogsägaren har ca 49 hektar mark, så det är en
            myt att det bara finns stora skogsägare. Så är det faktiskt inte
            – tvärtom.
          </note>
          <note>
            Äganderätten och devisen frihet under ansvar har länge varit
            en grundsten för svensk skogspolitik. För oss kristdemokrater
            är det en självklarhet att det ska fortsätta vara så. Äganderätten
            och friheten under ansvar har varit helt avgörande för långsiktigt
            ägande och brukande av egen mark. Det gör oss faktiskt unika i
            EU-sammanhang. När man föryngringsavverkar ett träd planterar
            man tre nya. Med åren har monokulturen i skogsbruket förändrats
            – nu är det viktigt att det finns blandskog i stället för bara
            en sort. Med blandskog blir det mindre skador på skogen och mindre
            brandrisk.
          </note>
          <note>
            Fru talman! Skogen är också otroligt viktig för vårt lands ekonomi.
            Den sammanlagda skogsexporten ligger på över 140 miljarder svenska
            kronor. Det ekonomiska värdet är mycket stort. Men tänk också
            på alla tusentals arbetstillfällen som finns tack vare den svenska
            skogen! Det är otroligt hur många som arbetar inom skogen.
          </note>
          <note>
            Finns det några hot mot skogen? Ja, det gör det. Jag har redan
            nämnt ett, fru talman: den förtretliga granbarkborren. Läget är
            bekymmersamt, i vissa län extremt bekymmersamt, med angripna granar
            som bokstavligen vissnar ned. Förra året förstördes nästan 7 miljoner
            kubikmeter skog i Sverige. Svenska skogsägare gör allt de kan
            för att förhindra att granbarkborren sprider sig.
          </note>
          <note>
            Därför, fru talman, är det illa och anmärkningsvärt när markägare
            till naturreservat hör av sig – som de gjorde till mig för ett
            tag sedan – och undrar varför staten inte sköter sin egen skog.
            Jag besökte naturreservatet utanför Hultsfred och blev förfärad
            och förskräckt när jag fick se hur illa det sköts. Okej, kan man
            säga, är det någon som bryr sig? Ja, de som bor precis bredvid
            naturreservaten bryr sig. De säger att det är förfärligt, för
            det är ju en drivbänk och en barnkammare för granbarkborren. Här
            måste staten ta sitt fulla ansvar.
          </note>
          <note>
            Jag har ställt en fråga om detta till landsbygdsministern, och
            det är faktiskt en ganska viktig fråga: Varför ska skogsägare
            runt om i Sverige bry sig när staten själv inte gör det? Det menar
            vi kristdemokrater är dubbelmoral.
          </note>
          <note>
            Jag tror att det är viktigt att vi funderar på detta och ställer
            högre krav på att staten sköter sina naturreservat. Innan vi diskuterar
            fram och tillbaka om vi ska ha nya naturreservat måste vi se till
            att sköta dem vi har.
          </note>
          <note>
            (Applåder)
          </note>
          <note>
            I detta anförande instämde Kjell-Arne Ottosson (KD).
          </note>
          <note type="speaker">
            Anf. 38 MATS NORDBERG (SD) replik:
          </note>
          <note>
            Fru talman! Jag vill egentligen bara instämma i det mesta som
            sas.
          </note>
          <note>
            Du talade om granbarkborren, Magnus Oscarsson. Då vill jag säga
            att jag glömde att yrka på något i mitt anförande och passa på
            att yrka bifall till reservation 10, som handlar just om behovet
            av att bekämpa granbarkborre i skyddad skog.
          </note>
          <note type="speaker">
            Anf. 39 MAGNUS OSCARSSON (KD) replik:
          </note>
          <note>
            Fru talman! Det var ju jättetrevligt att jag fick en sådan replik.
          </note>
          <note>
            Det är som du säger, ledamot Nordberg – det är viktigt att vi
            verkligen tar hand om och sköter om våra skogar. Granbarkborren
            är förfärlig. Vi måste hoppas att staten tar sitt fulla ansvar
            och sköter sina skogar. Det tycker jag är viktigt, och jag är
            tacksam för att du också tycker det.
          </note>
          <note>
            (Applåder)
          </note>
          <note type="speaker">
            Anf. 40 NINA LUNDSTRÖM (L):
          </note>
          <note>
            Fru talman! Jag vill börja med att ställa mig bakom Liberalernas
            reservation nr 2.
          </note>
          <note>
            Liberalerna anser att skogspolitiken är central när det gäller
            att ta upp koldioxid och motverka klimatförändringar. På ett seminarium
            i morse kunde vi som deltog konstatera att både hur vi avverkar
            och hur vi sköter eller inte sköter våtmarker påverkar utsläppen.
            Skogen är också avgörande för den biologiska mångfalden. Men dagens
            debatt visar att det finns målkonflikter och andra konflikter.
          </note>
          <note>
            Samtidigt är skogsnäringen av stor betydelse för svensk ekonomi.
            Skogens potential att bidra med förnybara material, kemiska produkter,
            textilier och energiproduktion behöver tas till vara.
          </note>
          <note>
            Liberalerna står bakom den svenska skogspolitiken, som vilar
            på två mål: produktionsmålet och miljömålet. Både staten och skogsnäringarna
            har ett stort ansvar för att skydda skogens ekosystem, bevara
            den biologiska mångfalden och slå vakt om naturvård och miljöhänsyn.
          </note>
          <note>
            Vi liberaler anser att miljöhänsynen inom skogsbruket måste öka
            och att det behövs mer forskning i frågor om alternativa bruknings-
            och avverkningsmetoder.
          </note>
          <note>
            På seminariet i morse kunde vi också konstatera att utbredningen
            av monokulturer även påverkar hur skogen sköts framöver vad gäller
            stormfällning, insektsangrepp med mera. Också jag kommer att återkomma
            till granbarkborren.
          </note>
          <note>
            Samtidigt är äganderätten viktig. Det man äger ska man vårda.
            Vi liberaler vill göra en översyn av regler för att stärka incitamenten
            för hållbart skogsbruk genom att till exempel förbättra ersättningsmodellerna
            för att formellt skydda värdefull skog.
          </note>
          <note>
            Vi ser också vikten av att vårda nyckelbiotoper. Vi anser att
            den mest värdefulla skogen och nyckelbiotoper ska skyddas genom
            naturreservat och nationalparker. De kvarvarande naturskogarna
            och gammelskogarna måste skyddas.
          </note>
          <note>
            Fru talman! De statligt ägda skogarna har använts för att öka
            takten i uppfyllandet av miljömålen. Riksdagen beslutade 2010
            att använda 100 000 hektar skog från statliga Sveaskog som ersättning
            för annan mark med höga naturvärden. Motivet till markbytesprogrammet
            var att kunna öka takten i arbetet med att nå miljökvalitetsmålet
            Levande skogar. Markbytena har gjorts med de stora skogsbolagen,
            kyrkan och vissa allmänningar. Den mark som bytts in har skyddats
            som naturreservat. Enligt Naturvårdsverket har utbytesprogrammet
            inneburit betydande tidsvinster för miljövårdsarbetet. Men frågan
            man bör ställa sig är om målet Levande skogar har nåtts. Svaret
            är nej, inte än.
          </note>
          <note>
            Fru talman! Anslagen för ersättning för skyddad mark ska vara
            tillräckliga för att markägare ska kunna få ekonomisk kompensation
            i den utsträckning som de har rätt till.
          </note>
          <note>
            I sammanhanget ska också nämnas att den pågående utredningen
            Stärkt äganderätt, flexibla skyddsformer och naturvård i skogen
            senast den 1 juli 2020 ska lämna förslag på nya och flexibla skydds-
            och ersättningsformer vid skydd av skogsmark.
          </note>
          <note>
            Jag vill nämna något om granbarkborren, som många talare varit
            inne på. Frågan är varifrån den kommer och hur vi ska se till
            att motverka spridning.
          </note>
          <note>
            För formellt skyddade områden finns särskilda bestämmelser som
            styr vilka åtgärder som får vidtas i samband med insektshärjningar.
            Varje naturreservat har exempelvis särskilda föreskrifter som
            beskriver vad som inte är tillåtet i området och en skötselplan
            som beskriver hur syftet med reservatet ska uppnås. I vissa naturreservat
            kan gran förekomma som en rest från tidigare produktionsskog,
            och då kan det vara förenligt med skötselplanen att avverka gran
            helt eller delvis för att ge plats för andra träd ­ slag.
          </note>
          <note>
            Jag noterar också att myndigheter själva anger att det finns
            en felaktig bild av att de storskaliga skadorna skulle komma från
            just den skyddade skogen. Detta är viktigt att notera. På landskapsnivå
            anser myndigheterna att problemet är begränsat eftersom den formellt
            skyddade granskogen omfattar en mycket liten del av den äldre
            granskogen. Om ett angrepp riskerar att sprida sig från ett naturreservat
            kan man som skogsägare vända sig till länsstyrelsen eller kommunen.
          </note>
          <note>
            I maj 2019 tog Naturvårdsverket fram en särskild vägledning för
            länsstyrelserna för hantering av granbarkborreangrepp i och kring
            naturreservat och nationalparker. Enligt vägledningen ska länsstyrelsen
            skaffa sig god kunskap om i vilka skyddade områden det kan vara
            tillåtet att avverka gran. Om skadorna riskerar att bli betydande
            kan länsstyrelsen överväga att genomföra åtgärder som att avverka
            eller barka granar. Vindfällda granar kan även behöva rotkapas
            och barkas.
          </note>
          <note>
            Varför tar jag upp dessa exempel? Jo, för att det i debatten
            kan låta som att ingenting görs. Men det görs ganska mycket.
          </note>
          <note>
            Regeringen har i regleringsbrevet för Naturvårdsverket 2020 gett
            myndigheten i uppdrag att ta fram en vägledning för länsstyrelsernas
            insatser för att minska spridning av granbarkborre från skyddade
            områden såsom nationalparker och naturreservat. Enligt regeringen
            bör vägledningen bland annat omfatta förebyggande arbete och kapacitetsuppbyggnad
            för att stoppa spridning av granbarkborre. Uppdraget ska redovisas
            för Näringsdepartementet i höst.
          </note>
          <note>
            Fru talman! Det är viktigt att vidta åtgärder. Mycket görs, och
            det är viktigt att följa utvecklingen.
          </note>
          <note>
            Jag skulle vilja avsluta med att nämna något om den tätortsnära
            skogen som finns i storstadsregionerna, apropå att skogen också
            är ett offentligt rum. För många är det dit man söker sig för
            att kunna idka det friluftsliv som saknas i de täta regionerna
            med tätbebyggda städer där parker inte alltid räcker till.
          </note>
          <note>
            Det är viktigt att lyfta fram hur viktig skogen är för oss alla.
            Det finns en polarisering i skogsdebatten. Jag vill än en gång
            betona att det för Liberalerna är viktigt att både kunna skydda
            och kunna bruka skogen.
          </note>
          <note>
            Jag vill avsluta med den retoriska fråga som ställdes i morse:
            Vart tog skogen vägen? Från Liberalernas sida hoppas vi att skogen
            alltid har en lång och hållbar framtid i Sverige.
          </note>
          <note>
            (Applåder)
          </note>
          <note type="speaker">
            Anf. 41 ISAK FROM (S):
          </note>
          <note>
            Fru talman! Jag börjar med att yrka bifall till förslaget i betänkandet.
          </note>
          <note>
            Jag kan också yrka bifall till mycket av det mina kollegor i
            miljö- och jordbruksutskottet har sagt här. Kristina Yngwe redogjorde
            förtjänstfullt för betänkandet, och jag kan lägga till att Socialdemokraterna
            inte har haft några som helst bekymmer med att gå med på de punkter
            i januariavtalet, punkterna 26 och 27, som handlar om skogen.
            Jag kommer att återkomma till detta något.
          </note>
          <note>
            Fru talman! Skogsägarna anmälde 10 procent mindre skog för avverkning
            2019 jämfört med året innan, visar ny statistik från Skogsstyrelsen.
            Skogsskador till följd av bränder, storm och angrepp av granbarkborre
            har påverkat utvecklingen.
          </note>
          <note>
            Statistiken visar också att anmälningarna ökade kraftigt i tre
            län. Detta har att göra med de stora bränderna i Västernorrland
            2018 och komplexiteten där samt den ökade nedtagningen av bränd
            skog. De stora angreppen av granbarkborre i Syd- och Mellansverige
            har också påverkat. I övriga landet har avverkningarna ökat med
            upp till 25 procent. En konsekvens av detta är bland annat varsel
            i norra Sverige eftersom skogstillgången i södra delen av landet
            har varit väldigt stor.
          </note>
          <note>
            Vi kan också konstatera att det nu råder viss osäkerhet kring
            hur skogen som exportprodukt kommer att påverkas av den nu genomförda
            brexit. Handelskammaren i Mittnorrland spår att det kan kosta
            200–300 arbetstillfällen. Jag tror kanske att det är under en
            övergående fas, men vi kan konstatera att så länge inga handelsavtal
            mellan Storbritannien och EU är underskrivna kan skogssektorn
            komma att beröras.
          </note>
          <note>
            Fru talman! Produktionen av skoglig råvara är ofantligt viktig
            i omställningen till ett biobaserat samhälle. För att fasa ut
            fossil energi är skogen helt nödvändig. Skogen har en potential
            att ta upp koldioxid och binda kol som ingen annan naturresurs
            har.
          </note>
          <note>
            Samtidigt som vi brukar skogen ska vi säkerställa områdesskydd
            och miljöhänsyn. Vi har i utskottet tidigare konstaterat att det
            finns ett brett samförstånd om att den svenska skogspolitiken
            ska ligga fast och bygga på jämställda mål om produktion och miljö.
            Detta är en grundläggande del av vår socialdemokratiska skogspolitik,
            och vi är glada att det också är en grundläggande del av den svenska
            skogspolitiken. Det är viktigt att vi säkerställer sektorsansvaret
            och håller fast vid skogsägarnas frihet under ansvar.
          </note>
          <note>
            Men, fru talman, skogspolitiken utmanas i dag av motsägande lagstiftning
            och praxis och av EU, men också av klimatförändringar, skadegörare,
            skogsägare och naturvårdsorganisationer. Frihet under ansvar,
            fru talman – vad är det i dag?
          </note>
          <note>
            Detta är en del av det vi ska utreda enligt januariavtalets punkt
            26, som gäller äganderätten till skogen. Det handlar om nya, flexibla
            skyddsformer, ersättningsformer och arrendeformer och om hur detta
            ska förhålla sig till de internationella åtaganden som vi har
            skrivit under. Det handlar om hur vi ska säkerställa den biologiska
            mångfalden och hur den ska kunna samsas med en växande cirkulär
            bioekonomi.
          </note>
          <note>
            Syftet med utredningen, som Kristina Yngwe också redogjorde för,
            är att värna och stärka den privata äganderätten till skogen,
            säkerställa rättssäkerheten för markägare och företag, säkerställa
            att det finns ekonomiska medel för kompensation och säkerställa
            att det tydliggörs när inskränkningar i ägande- och brukanderätten
            kan göras och i vilken omfattning. Syftet är också att belysa
            målkonflikter och att lyfta fram och nyttja synergier mellan internationella
            åtaganden om biologisk mångfald och en växande cirkulär bioekonomi.
          </note>
          <note>
            Vi jobbar också med direktiven för en utredning om hur vi ska
            säkerställa och förhålla oss till artskyddsförordningen, som denna
            riksdag implementerade utan att ledamöterna riktigt tog hänsyn
            till ett produktionsskogsbruk. Vad är skogsbrukets roll? Vad är
            sektorsansvaret? Vad är den svenska statens ansvar när det gäller
            att säkerställa artskyddet i de svenska skogarna? Även detta behöver
            vi utreda, och där kommer också ersättningsfrågan i fokus.
          </note>
          <note>
            Fru talman! Regeringen fortsätter att jobba med finansiering
            av det na ­ tionella skogsprogrammet. En del säger att det inte
            händer så mycket med det nationella skogsprogrammet; det står
            och stampar. Jag skulle säga att det händer ofantligt mycket ute
            i våra regioner och kommuner. Det är där skogen växer, och det
            är där vi kan få verklig effekt. Det är också där sko ­ gen kan
            bli till nytta och användas för vidareförädling, för att säker
            ­ ställa biologisk mångfald, för en växande besöksnäring och för
            jakt, fiske och rekreation.
          </note>
          <note>
            Jag tycker också att det är rätt viktigt att vi socialdemokrater
            lyfter fram punkt 27 i januariavtalet. Det är vår mening att staten
            ska och måste föregå med gott exempel, och det ska också innefatta
            sociala faktorer. Det är helt oacceptabelt att Statens fastighetsverk
            eller Försvarsmakten upphandlar skogliga tjänster långt under
            kollektivavtalsnivå. Det är också vår mening att det nya Sveaskogsprogrammet
            ska riktas mot privata skogsägare. Markbytesprogrammen ska lösa
            ersättningsfrågan för skogsägare med höga naturvärden. Detta är
            särskilt lämpligt för de skogsägare som ska ha ersättning för
            fjällnära skog.
          </note>
          <note>
            Skogsstyrelsen har presenterat en ifrågasatt rapport där man
            redovisar att älgen och andra hjortdjur äter upp skog för 2,7
            miljarder varje år. Det låter oerhört allvarligt. Det är klart
            att det kan vara så på vissa platser.
          </note>
          <note>
            I den föregående debatten, om jakt och viltvård, hörde vi att
            Sveaskog nu ansöker om skyddsjakt från helikopter på älgar i Norrbotten
            och Väster ­ botten. Detta blir en infekterad fråga i kampen mellan
            ett växande skogs ­ bruk, intresset av jaktmöjligheter och förvaltningen
            av ett för Sverige väl ­ digt viktigt vilt.
          </note>
          <note>
            Jag tror att det är viktigt att man säkerställer att debatten
            hålls på en rimlig nivå. Vi behöver göra både och, men skogsbruket
            behöver också ta sitt ansvar. De behöver gå före och säkerställa
            att det finns andra betesresurser för älgen. Det är klart att
            om det inte finns löv eller blåbärsris så är tallen illa ute.
          </note>
          <note>
            Men även älgen påverkas av klimatförändringarna. Älgstammen har
            kraftigt minskat de senaste decennierna, särskilt i de södra och
            västra delarna av Sverige. Här är det viktigt att jägarna och
            skogsbruket tar sitt gemensamma ansvar. Det är också viktigt,
            särskilt i Syd- och Mellansverige, att man kraftsamlar för projektet
            Mera tall. Man måste säkerställa att det planteras tall på just
            tallmark, så att vi inte får de stora och känsliga granplanteringar
            som har varit så utsatta för storm, röta och numera också granbarkborreangrepp.
          </note>
          <note>
            Vi måste diskutera hur vi kan göra skogen mer motståndskraftig
            mot klimatförändringarna. Monokulturer med stora granplanteringar
            är extremt dåliga och har en väldigt ifrågasatt ekonomisk framtid.
            Jag tror att också skogsägarna är fullt medvetna om det. Successivt
            kommer de att göra sitt för att blanda upp den väldigt känsliga
            granskogen.
          </note>
          <note>
            Just när det gäller granbarkborrar stöder jag helt och hållet
            Nina Lund ­ ströms inlägg om det viktiga arbete som regeringen
            har satt igång. Det behövs åtgärder. Man tar den här frågan på
            yttersta allvar. Denna omfatt ­ ning av denna skadeinsekt är inte
            att leka med. Varje insats som behövs ska också göras. Här har
            också staten som skogsägare ett riktigt och viktigt ansvar. Vi
            har tydligt pekat ut att om man inte klarar de åtgärder som reger
            ­ ingen har aviserat så är vi villiga att ta nästa steg. Staten
            som skogsägare har också inom de skyddade områdena ett ansvar
            för att säkerställa att spridning inte sker.
          </note>
          <note>
            Fru talman! Jag ska avsluta med att tala lite om kompetensförsörjning
            ­ en i skogssektorn. Jag ser detta som en ofantligt viktig fråga.
            Skogsentreprenörerna får söka anställda i Ukraina och Polen, men
            nu hittar de dem inte där, så de vill i stället öka andelen från
            Thailand och Afrika som ska komma hit och jobba i skogssektorn.
          </note>
          <note>
            Vi har i dag i Sverige en stor arbetskraftsreserv i utanförskap
            och arbetslöshet. Många av de nyanlända som kom hit 2015, 2016
            och 2017 går i arbetslöshet. Därför aviserar vi socialdemokrater
            att vi kommer att göra vårt för att ett nytt grönt program ska
            tillsättas för att vi ska få fler av de nyanlända att jobba i
            den skogliga sektorn. Det handlar om att få upp kunskapen hos
            den gruppen om att man kan förtjäna sitt levebröd genom att jobba
            i skogen. Vi tror att det är en viktig sak att göra. Vi ser inte
            att vi behöver någon ökad arbetskraftsinvandring för att säkerställa
            att vi får de skogliga jobben utförda.
          </note>
          <note>
            (Applåder)
          </note>
          <note type="speaker">
            Anf. 42 MAGNUS OSCARSSON (KD) replik:
          </note>
          <note>
            Fru talman! Tack, ledamot Isak From, för anförandet!
          </note>
          <note>
            I mitt anförande talade jag lite om detta att Skogsstyrelsen
            uppmanar skogsägare att sköta om sina skogar. Det tror vi också
            att skogsägarna gör. Detta är särskilt viktigt också med tanke
            på granbarkborrens härjningar runt om i vårt land.
          </note>
          <note>
            Nu har Trafikverket beslutat att ta ut en straffavgift på 2 900
            kronor från skogsägare som lägger ut virke vid väg. Det är ju
            inte alldeles säkert att skogsägare lägger ut virke i travar,
            utan det kan vara mindre mängder virke som läggs ut när det finns
            enstaka angrepp av barkborre här och där. Många skogsägare ser
            straffavgiften som ytterligare en pålaga. Därför vill jag fråga
            ledamoten: Vad tycker Isak From om detta?
          </note>
          <note type="speaker">
            Anf. 43 ISAK FROM (S) replik:
          </note>
          <note>
            Fru talman! Tack, Magnus Oscarsson, för frågan! Detta är ju kruxet.
            Principen om frihet under ansvar säger att skogsägaren själv ska
            besluta om åtgärderna men naturligtvis med rådgivning från Skogsstyrelsen.
            Skogsstyrelsen ska också vara behjälplig med åtgärder. I de fall
            det behövs extrainsatta åtgärder kan vi som riksdag och regering
            besluta om att Skogsstyrelsen exempelvis kan få nya medel för
            bekämpning av granbarkborrar eller för andra åtgärder.
          </note>
          <note>
            När det gäller den ansökningsavgift som Trafikverket har beslutat
            om kan jag konstatera att en majoritet av skogsägarna anlägger
            egna avläggningsplatser som de bekostar med ganska stora pengar,
            långt över de 2 900 kronorna. Om man sedan står långs med vägen
            och lastar timmer kanske man blockerar trafiken. Ibland är det
            naturligtvis rimligt att trafiken får vänta medan man lastar.
          </note>
          <note>
            Jag tycker att frågan görs något för stor . Jag förstår också
            problemet om varje post skulle rendera en avgift när det handlar
            om mindre poster. Infrastrukturminister Tomas Eneroth har sagt
            att han följer frågan och ska titta just på detta om det är rimligt
            med avgift också för de mindre posterna.
          </note>
          <note type="speaker">
            Anf. 44 MAGNUS OSCARSSON (KD) replik:
          </note>
          <note>
            Fru talman! Tack, ledamot Isak From, för svaret!
          </note>
          <note>
            Vi kristdemokrater menar att det inte är en vettig avgift. Tvärtom
            är det en dålig avgift. Det är ju en pålaga för dem som bor på
            landsbygden och som försöker få snurr på sin verksamhet, och det
            känns som ytterligare en straffavgift. Det kan inte vara vettigt
            att man gör på detta sätt.
          </note>
          <note>
            Jag hade själv förmånen att få debattera med infrastrukturministern
            om detta, och då sa han precis det som Isak From säger. Jag tror
            dock att det är viktigt att man från regeringssidan verkligen
            ser över att detta inte blir en hämsko för det som vi önskar,
            alltså att skogsägare verkligen sköter sina skogar och också tar
            bort och får iväg den skog som har granbarkborre.
          </note>
          <note>
            Jag önskar att vi får ett tydligt svar från regeringssidan. Ledamot
            Isak From är en del av regeringsunderlaget, så det vore intressant
            att höra exakt vad ledamoten säger om detta.
          </note>
          <note type="speaker">
            Anf. 45 ISAK FROM (S) replik:
          </note>
          <note>
            Fru talman! Jag tror faktiskt att de allra flesta uppskattar
            skogsägare som anlägger en egen uppläggningsplats vid sidan av.
            Det uppskattas oerhört mycket av de allra flesta trafikanter.
          </note>
          <note>
            Sedan tycker jag naturligtvis att Trafikverket, precis som regeringen,
            ska titta på det här med mindre upplag, speciellt kopplade till
            granbarkborreangrepp. Nu ser vi att angreppen är av betydligt
            större omfattning, och då tror jag att det är rimligt att man
            kanske i vissa fall gör en egen uppläggningsplats, så att man
            inte stör trafiken mer än man faktiskt behöver.
          </note>
          <note type="speaker">
            Anf. 46 JOHN WIDEGREN (M) replik:
          </note>
          <note>
            Fru talman! Tack, Isak From, för ditt anförande! Jag håller med
            om mycket.
          </note>
          <note>
            Magnus Oscarsson lyfte en intressant fråga om virkesavlägg. Man
            kan bara reflektera över vad det kan innebära. Medelskogsägaren
            i Sverige i dag har mellan 40 och 50 hektar. Man brukar prata
            om en omsättning per hektar och år på mellan 800 och 1 100 kronor
            – det kan bero på var i landet det är. Då kan man titta på vad
            detta skulle innebära för medelskogsägaren. Låt oss säga att omsättningen
            är 800 kronor per hektar. Då är den här vir ­ kesavgiften nästan
            10 procent av hans omsättning på skogen varje år, om han behöver
            lägga virke utmed en allmän väg. Detta kan absolut få en betydande
            ekonomisk följd för honom. Det gläder mig ändå att ministern tittar
            vidare på frågan, för detta kan bli ett stort problem för småskogs
            ­ ägare.
          </note>
          <note>
            Men jag skulle vilja återkomma till anförandet, fru talman, där
            den skogsutredning eller äganderättsutredning som ryms inom ramen
            för januariöverenskommelsen lyftes. Jag kan från Moderaternas
            sida tycka att det blir ett stort problem när man säger att man
            tillsätter en äganderättsutredning och sedan placerar den under
            Miljödepartementet. Då undrar jag: Kommer man att utreda rätt
            saker? Landar vi då rätt? Kommer vi bara att hantera just former
            för skydd av skog och ersättningar? Eller var tanken från början
            att det skulle vara mer en äganderättsutredning som hanterar inskränkningar
            i äganderätt också på ett större plan? Eller handlar detta bara
            om skydd av skog? Jag undrar om jag kan få höra lite mer om det,
            fru talman.
          </note>
          <note type="speaker">
            Anf. 47 ISAK FROM (S) replik:
          </note>
          <note>
            Fru talman! Vi kan konstatera att vi har fått en del arvegods.
            En del saker har tagit lite för lång tid att säkerställa. Vi har
            frågan om artskyddsförordningen och den implementering som ledamotens
            partikamrater var med och införde och som våra myndigheter har
            fått förhålla sig till. Det har inte varit helt lätt att komma
            överens om detta. Men en utredning kommer att läggas på regeringens
            bord. De partier som är med i januariavtalet kommer naturligtvis
            att ta hänsyn till utredningen, och de kommer att lägga sin politiska
            touch på förslagen.
          </note>
          <note>
            Vi behöver komma framåt. Vi behöver säkerställa äganderätten.
            Den är inte fullt ut säkerställd i dag. Det har olika domar visat.
            Eller domarna har egentligen visat att äganderätten håller. Det
            som inte är riktigt klarlagt är förhållandet till internationella
            åtaganden och artskydd.
          </note>
          <note type="speaker">
            Anf. 48 JOHN WIDEGREN (M) replik:
          </note>
          <note>
            Fru talman! Nu handlar denna diskussion helt plötsligt om artskyddsförordningen.
            Det jag lyfte var den äganderättsutredning eller skogsutredning
            som tillsattes i och med januariavtalet. Vad jag förstår är inte
            artskyddsförordningen en del av den. Jag kan ha fel där, men då
            blir jag gärna upplyst om det, fru talman.
          </note>
          <note>
            Detta med artskyddsförordningen har vi och myndigheterna för
            övrigt väntat på i många år. Jag tar ingen större hänsyn till
            vilken regering det var som drev igenom detta eller inte. Det
            har ju visat sig att det finns stora problem, och det är ett par
            tre år sedan som myndigheterna markerade ett tydligt missnöje
            just kring artskyddsförordningen.
          </note>
          <note>
            Jag tänker till exempel på att en skogsägare ska behöva gå till
            en domstol för att få avverka skog där det finns tjäder. Tjäder
            är en jaktbar art – vi skjuter ungefär 30 000 om året i Sverige.
            Detta blir löjligt. Det blir helt orimligt.
          </note>
          <note>
            Men jag skulle återigen vilja lyfta frågan om den så kallade
            äganderättsutredningen, som placerats under Miljödepartementet.
            Jag undrar om den fyller sitt syfte när den hamnat där. Borde
            den inte ha hamnat åtminstone på Näringsdepartementet?
          </note>
          <note type="speaker">
            Anf. 49 ISAK FROM (S) replik:
          </note>
          <note>
            Fru talman! Jag tror att det är väldigt viktigt att vi diskuterar
            detta. Ersättningsfrågorna när det gäller inskränkning av äganderätten
            är kopplade till miljöbalken. Det är klart att det då blir oerhört
            svårt. Och då kanske det är ännu mer lämpligt att det är just
            Miljödepartementet som har tillsatt utredningen. Sedan är det
            hela regeringens politik. Det är hela regeringsunderlagets politik
            som sedan kommer att utmynna i nödvändiga lagstiftningsändringar.
          </note>
          <note>
            Ska vi få ordning på detta behöver vi bevisligen ändra ett antal
            lagstiftningar som har varit otydliga. Vi kan konstatera: Ja,
            det har tagit lite för lång tid. Ja, vi behöver göra detta bättre.
            Skogen är oerhört viktig. Det ska vara glasklart vad som gäller.
            Vad är sektorsansvaret? Vad är skogsägarens eget ansvar? Och vad
            är statens ansvar? Vi är villiga att ta det ansvaret.
          </note>
          <note type="speaker">
            Anf. 50 MARIA GARDFJELL (MP):
          </note>
          <note>
            Fru talman! Jag vill passa på att inleda med att yrka bifall
            till utskottets förslag i betänkandet och att å hela utskottets
            vägnar tacka Bosse Nyström, som har varit vår sekreterare på MJU:s
            kansli i dessa frågor. Han går nu vidare till annat efter ett
            vikariat.
          </note>
          <note>
            Skogen är viktig. Vi behöver mer virke till träbyggnation för
            att ersätta cement och betong. Vi behöver fossilfria råvaror som
            kan ersätta kol och olja till en mängd olika produkter. Men skogen
            är mycket mer än virke, råvaror och bioekonomi. Skogens ekosystem
            måste bibehålla sin ekologiska funktion, sin biologiska mångfald
            och sin produktionsförmåga. Detta, fru talman, är en förutsättning
            för långsiktigt uthålliga, resilienta och produktiva ekosystem.
            Dagens brukande av skogen får inte försämra morgondagens möjligheter
            att bruka skog.
          </note>
          <note>
            Skogsdebatten i Sverige är polariserad och het. Det finns många
            intressekonflikter, och jag har full förståelse för att rösten
            höjs när arter och unika livsmiljöer hotas.
          </note>
          <note>
            Vi vet att klimatförändringarna är allvarliga. Det många inte
            vet är att hoten mot den biologiska mångfalden är ännu mer akuta.
            Därför får skogsdebatten aldrig bli ensidig. Därför måste skogsägare,
            näringslivet, allmänheten och vi politiker här i riksdagen vara
            engagerade både i klimatomställningen och i ekosystemen. Det behövs
            nämligen mer kunskap.
          </note>
          <note>
            I dag på förmiddagen organiserade Miljöpartiet ett kunskapsseminarium
            som också sändes i SVT. Där fick vi lära oss en hel del saker,
            bland annat det som ledamot John Widegren tog upp: att 26 procent
            av skogen kan anses vara skyddad. Hur räknar man då? Jo, då är
            8,3 procent formellt skyddad skog. 4,5 procent är frivilliga avsättningar.
            1,5 procent är naturvårdsområden, och 11 procent är områden med
            låg produktionsförmåga.
          </note>
          <note>
            Man kan räkna på olika sätt. Vi ska inte slå procentsiffrorna
            i huvudet på varandra, men vi kan konstatera att vi inte har nått
            upp till de internatio ­ nella krav som finns.
          </note>
          <note>
            Skogen ger viktiga ekosystemtjänster – naturens gratistjänster.
            Till dem hör folkhälsa, förnybara råvaror och rening av luft och
            vatten. Skogen stabiliserar mikroklimatet och har en utjämnande
            effekt på temperatur, nederbörd och avrinning. Den rymmer biologisk
            mångfald och stora skönhetsvärden.
          </note>
          <note>
            Skogen ger förnybart material som behövs i det hållbara samhällsbygget.
            Den ger möjlighet till skogspromenader, blåbärsplockning, svamputflykter
            och älgjakt. Skogen ger turistintäkter och gröna jobb. Den inspirerar
            kulturskapare och sitter djupt i folksjälen.
          </note>
          <note>
            När Magnus Oscarsson säger att han är ute i skogen för att lyssna
            på tystnaden gör jag precis det motsatta: Jag går ut i skogen
            för att lyssna på fåglarna. Skogen låter mycket!
          </note>
          <note>
            Flera viktiga samhällsintressen finns i skogen, men samtidigt
            ägs all svensk skog av någon. Skogsägare kan vara alltifrån lantbrukare
            med någ ­ ra få hektar skog till stora bolag med miljardomsättning.
            Samhällsintressen och privata intressen i skogen måste visa respekt
            för miljömål och produktionsmål.
          </note>
          <note>
            Förlusten av naturområden har effekter som går mycket längre
            än till att sällsynta arter försvinner. Ekosystemen, som får sin
            kraft från den mångfald av liv de innehåller, förser samhället
            med en rad värdefulla och ekonomiskt viktiga varor och tjänster.
            De har också en central roll i kampen mot klimatförändringarna.
          </note>
          <note>
            EU-kommissionen har utvecklat en strategi för att stärka alla
            ekosystemtjänster. Det kallas grön infrastruktur och är inarbetat
            i Sverige. Länsstyrelserna har en viktig roll i det här arbetet
            med regionala handlingsplaner, som ska användas till kunskaps
            ‑ , planerings- och prioriteringsunderlag i olika samhällsprocesser
            i länen.
          </note>
          <note>
            Genom att planera markanvändning så att ekologiska processer
            beaktas kan marken brukas på ett mer hållbart sätt så att vi även
            i framtiden kan förlita oss på viktiga ekosystemtjänster som naturen
            ger oss, till exempel rent vatten.
          </note>
          <note>
            I en motion som vi diskuterar nu föreslår Sverigedemokraterna
            att arbetet med grön infrastruktur ska stoppas helt. Själva syftet
            med grön infrastruktur är att skapa en samsyn i samhället mellan
            företag, skogsägare, kommuner, myndigheter, organisationer och
            föreningar, ja, alla, så att en bredare förståelse av ekologiska
            sammanhang kommer fram och så att grön infrastruktur blir en naturlig
            del av planering och prioritering i olika samhällsprocesser.
          </note>
          <note>
            Hur kan man vara emot ekosystemtjänsterna i våra landskap och
            att de ska bevaras bättre? Hur kan man vara emot att samarbete
            ska ligga till grund för planeringen? Det Sverigedemokraterna
            förespråkar i skogspolitiken kallar jag för frihet utan ansvar.
          </note>
          <note>
            För att nå samhällsgemensamma mål för skogen har skogsbruket
            en helt avgörande roll. Miljöpartiet vill värna ett långsiktigt
            lönsamt och hållbart brukande av skogen. Miljöpartiet önskar ett
            system som ger ökad lön ­ samhet för den som sköter om sina skogar
            med extra stor hänsyn till biologiska och sociala värden.
          </note>
          <note>
            Miljöpartiet vill främja hyggesfria metoder, skydda skogar med
            höga naturvärden, använda skogsråvara i omställningen och som
            kolsänka, skydda gammelskogar och värdefulla biotoper i hela landet,
            värna skogens sociala värden, ta hänsyn till renskötseln, främja
            lövträd i hela värdekedjan och se till att Sverige är en fortsatt
            röst i världen för ett hållbart skogsbruk. Vi måste också vara
            med och rädda regnskogarna.
          </note>
          <note>
            Fru talman! Jag vill avslutningsvis säga någonting om barkborrarna.
            Torkdrabbade träd bland annat i granplantager på gamla åkermarker
            har drabbats särskilt hårt efter torksommaren 2018. Regeringen
            har kraftigt ökat satsningarna till våra myndigheter som samarbetar
            aktivt med skogsägare för att hejda granbarkborrarnas framfart.
          </note>
          <note>
            Jag tycker att Moderaterna, Kristdemokraterna och Sverigedemokraterna
            tar till överord i sina motioner om granbarkborren. Det låter
            som om dessa partier företräds av stadsbor som inte kan någonting
            om naturen. Jag tycker att det tydligt måste markeras att granbarkborren
            har ett sjuttiotal naturliga fiender. Kloka, kunniga skogsägare
            underlättar nu livet för dessa naturliga konkurrenter. Det hjälper
            dem att sätta in naturens egna motmedel mot barkborren och gör
            att bekämpningen går mycket lättare.
          </note>
          <note>
            Tyvärr har den hetsiga debatten lett till att vissa skogsägare
            tar bort all död ved där de naturliga fienderna med sin möjlighet
            att bidra faktiskt lever. I forskningen har man sett att skogar
            med enstaka barkborreangrepp varje år klarar sig bättre än skogar
            där det är helt renrakat. Ett systematiskt arbete där man jobbar
            med att söka upp och plocka bort angripen skog, men alltså inte
            tar bort riktigt alla barkborrar, är modellen.
          </note>
          <note>
            Mer information om det här finns att få från Skogsstyrelsen.
            Skogsstyrelsen ger även andra tips, till exempel hur viktigt det
            är att blanda olika trädslag. Barkborrarna gillar till exempel
            inte doften av björk.
          </note>
          <note>
            (Applåder)
          </note>
          <note>
            I detta anförande instämde Rebecka Le Moine (MP).
          </note>
          <note>
            (forts.)
          </note>
          <note>
            Ajournering
          </note>
          <note>
            Kammaren beslutade kl. 15.56 på förslag av förste vice talmannen
            att ajournera sammanträdet till kl. 18.00.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 18.00.
          </note>
          <note>
            § 8 (forts.) Skogspolitik (forts. MJU7)
          </note>
          <note type="speaker">
            Anf. 51 JOHN WIDEGREN (M) replik:
          </note>
          <note>
            Fru talman! Jag ska försöka att komma ihåg vad Maria Gardfjell
            sa innan vi gick på paus. Jag kommer i varje fall ihåg vissa saker
            där jag blev apostrofera d . Det första handlar om procenttal
            för skogen. Jag vill rätta en felaktighet som Maria Gardfjell
            sa i talarstolen. Hon antydde att jag hade sagt 27 procent skyddad
            skog. Det sa jag inte. Jag sa 27 procent tagen ur produktion.
            Det är en ganska stor skillnad.
          </note>
          <note>
            Jag tror att det är första gången som jag blir tilltalad som
            att jag inte skulle ha vuxit upp på landet utan i staden, eftersom
            det verkar som att jag inte har koll på granbarkborren. Jag vill
            poängtera att jag har i allra högsta grad väldigt bra koll på
            granbarkborren och de skador som den kan orsaka. Därför är det
            synnerligen viktigt att markera i den frågan så hårt som vi har
            gjort från Moderaterna, Kristdemokraterna och Sverigedemokraterna.
          </note>
          <note>
            Fru talman! Jag vill ställa en fråga. Vi vet att generell hänsyn
            i skogsbruket ökar väldigt mycket. I det är det i snitt 11 procent.
            På det viset har vi väldigt höga ambitioner från de svenska skogsägarna
            att ta hand om och värna höga naturvärden. Därför undrar jag:
            Finns det verkligen anledning att fortsätta att öka skyddet av
            formella avsättningar när vi har en frihet under ansvar med generella
            hänsynsytor?
          </note>
          <note>
            Fru talman! Man kan undra: Tror inte Miljöpartiet på svenska
            skogs ­ ägare och det som de kan åstadkomma?
          </note>
          <note type="speaker">
            Anf. 52 MARIA GARDFJELL (MP) replik:
          </note>
          <note>
            Fru talman! Tack för frågan!
          </note>
          <note>
            När jag läser det som Moderaterna med flera partier har skrivit
            om granbarkborren får jag onekligen intrycket att det låter som
            att partiföreträdarna är stadsbor som inte kan någonting om naturen.
            Det var därför jag utvecklade min text om hur granbarkborren har
            många naturliga fiender och hur man behöver föra ut det till skogsägarna
            så att de inte vidtar fel åtgärder i skogsbruket helt enkelt utan
            använder de mest effektiva metoderna.
          </note>
          <note>
            Det behövs både ett arbete för att skydda mer skyddsvärd skog
            och att ta naturvårdshänsyn i skogsbruket. Jag besökte nyligen
            FSC, certifieringsorganisationen, som gör ett bra arbete för att
            tillsammans med skogsbruket se till att det tas alla dessa hänsyn
            i skogsbruket och att man också kan få betalt för det.
          </note>
          <note>
            Fru talman! Jag skulle vilja ställa en fråga tillbaka till John
            Widegren. Framför allt handlar det om det förslag som Moderaterna
            har lagt fram här i dag om att det måste finnas en gräns för hur
            mycket skydd av skog som det ska vara.
          </note>
          <note>
            John Widegren har fått svar från Sten B. Nilsson i Svenska Dagbladet.
            Han säger: ” Han vill ha någon sorts förbudslag så att arealen
            undantagen skog inte ökar. Hårdast slår hans förslag mot privata
            skogsägare som löp ­ ande gör stora avsättningar utan ersättning
            i form av hänsynsytor och frivilliga avsättningar. Ska de inte
            få göra det i fortsättningen? ”
          </note>
          <note type="speaker">
            Anf. 53 JOHN WIDEGREN (M) replik:
          </note>
          <note>
            Fru talman! Absolut! Det är det här som är problemet. Skogsägarna
            g ör själva de här insatserna som är frivilliga och sker olika
            mellan 330 000 olika skogsbrukare där alla tänker olika i sitt
            skogsbrukande. En del vill ha rena granåkrar. Men merparten av
            svenska skogar i dag är blandskog.
          </note>
          <note>
            Det är klart att de ska få göra precis som de vill. Det är vad
            vi efterfrågar hela tiden. Vi är precis emot när man kommer och
            lägger en död hand över någons skog och vill peka med hela handen
            från statens sida.
          </note>
          <note>
            Vi måste ändå problematisera kring vad som händer om vi ökar
            mängden skog som tas ur produktion. Det måste finnas ett tak någonstans.
            Det hade varit intressant att höra Miljöpartiets resonemang om
            det. Kan vi skydda in absurdum, eller når man en gräns någonstans?
          </note>
          <note>
            När vi till exempel tittar på regeringsbeslutet från 2014, Etappmål
            för biologisk mångfald och ekosystemtjänster , är vi ganska nära.
            Det fattas 5 000 hektar av formellt skyddad skog, som Naturvårdsverket
            självt har sagt.
          </note>
          <note>
            När det gäller de frivilliga avsättningarna fattas en del. Men
            det står ju också i det här att vi får byta ut de frivilliga mot
            andra saker inom grön infrastruktur, till och med strandskyddet
            nämns. Ska vi börja prata strandskyddet är det 25 procent av Sveriges
            landyta.
          </note>
          <note>
            Jag tror definitivt att vi har uppnått våra mål för det internationella
            vad gäller det första etappmålet enligt regeringsbeslutet. Därför
            blir frågan igen: Ska vi fortsätta att skydda formellt där staten
            pekar med hela handen, eller tror vi att skogsägarna själva kan
            hantera det? Skogsägarna har byggt upp de höga naturvärdena genom
            ett aktivt brukande av lantbruk och skogsbruk.
          </note>
          <note type="speaker">
            Anf. 54 MARIA GARDFJELL (MP) replik:
          </note>
          <note>
            Fru talman! Vi har fått ett häpnadsväckande intressant svar här
            av John Widegren. Han säger att strandskyddet är bra för skydd
            av naturen. Jag hoppas att vi kommer att få se Moderaterna att
            stå på den barrikaden framöver.
          </note>
          <note>
            Problemet med de frivilliga avsättningarna är att de inte är
            långsiktiga. Jag är förespråkare för frivilliga avsättningar.
            Jag är själv skogsägare och har 25 procent av min skogsmark i
            frivillig avsättning. Men det är ändå inte en långsiktighet som
            finns i det.
          </note>
          <note>
            På det skogsseminarium som Miljöpartiet ordnade här i riksdagen
            har vi i dag på förmiddagen hört om hur problemet ser ut med skyddad
            skog. I de södra delarna av landet finns alldeles för få arealer.
            Det finns många typer av biotoper som inte alls har det skydd
            som de borde ha. Det säger också de forskare som vi lyssnade på.
            Det innebär att man behöver skydda ytterligare skog för att komma
            upp till de nivåer som behövs.
          </note>
          <note>
            Fru talman! Jag vill avslutningsvis säga att det var en intressant
            replik från forskningen på det förslag som Moderaterna har här
            i dag. Man säger att det förslag som John Widegren har om att
            nu stoppa möjligheten att utöka arealen skyddad skog är ytterligare
            ett exempel på hur politiker krånglar till det och fördyrar vardagen
            för landets skogsägare.
          </note>
          <note type="speaker">
            Anf. 55 MATS NORDBERG (SD) replik:
          </note>
          <note>
            Fru talman! Ledamoten Maria Gardfjell gjorde i sitt anförande
            två uttalanden som jag gärna vill kommentera.
          </note>
          <note>
            För det första hävdade hon att vi i Sverigedemokraterna skriver
            i vår motion att vi är emot all grön infrastrukturplanering. Det
            är inte helt korrekt. Som svar vill jag därför läsa ett avsnitt
            ur vår kommittémotion En skogspolitik för skogsbruk och biologisk
            mångfald angående länsstyrelsernas regionala handlingsplaner för
            grön infrastruktur.
          </note>
          <note>
            ”Principen kring att staten ska bedriva övergripande planering
            av detta slag på privata markägares mark är negativ. Sverige har
            mycket stora arealer statlig mark, där staten som ägare kan bedriva
            naturvård på landsbygdsnivå.” Det borde ha stått landskapsnivå.
            ”På samma sätt finns många stora skogsbolag i Sverige, som även
            de kan bedriva naturvård i kombination med skötsel i en stor skala.
            Enskilda markägare däremot ska inte omfattas av denna typ av planering,
            som åsidosätter likheten inför lagen och kan leda till att markägare
            med all sin äldre skog på ’fel ställe’ fråntas sin brukanderätt
            medan grannen kan sköta sin skog som tidigare ... Den enskilt
            ägda skogens särart utgör en mosaik av olika skogsskötselstrategier
            och detta bör ses som en styrka.”
          </note>
          <note>
            Fru talman! I skogsdebatten i förmiddags framfördes faktiskt
            samma grundläggande synpunkt även av professorn vid Skogsmästarskolan
            Per Angelstam. Planering på landskapsnivå passar bäst för mycket
            stora innehav och inte för privata små egendomar. Jag instämmer
            med professor Angelstam i detta.
          </note>
          <note>
            Maria Gardfjell framförde också att granbarkborrarna skulle bli
            färre av att vi inte avverkar angripna träd i skyddade områden.
            Genom att man lämnar kvar angripna träd skulle naturliga fiender
            kunna förmeras och medverka i kampen mot borrarna. Jag tror inte
            att vi riskerar få alltför få angripna träd kvar, fru talman.
          </note>
          <note type="speaker">
            Anf. 56 MARIA GARDFJELL (MP) replik:
          </note>
          <note>
            Fru talman! Först och främst skulle jag vilja säga att det i
            det ställningstagande som Sverigedemokraterna har gjort står följande:
            Vi motsätter oss projekten med så kallad grön infrastruktur där
            man planerar framtida skydd tvärs över enskild mark.
          </note>
          <note>
            Även om professor Per Angelstam på seminariet i morse lyfte fram
            att man som metod på små gårdar kan göra små insatser innebär
            inte det att de små gårdarna och de små skogsbruken inte ska vara
            en del av den stora landskapsplaneringen.
          </note>
          <note>
            Han har också genom sin forskning sagt att det är intressant
            att den gröna infrastrukturen är så väl mottagen runt om i hela
            landet. Det är ytterst få andra platser i de regionala samtalen
            där det finns lika många personer från både myndigheter och kommuner
            och skogsägarna själva med och där deras organisationer och miljösidan
            också är representerade. Det finns mycket få aktörer som i praktiken
            är motståndare mot att vilja ta hänsyn till de viktiga ekosystemtjänsterna.
          </note>
          <note>
            För hur vore det om vi inte kunde ta hänsyn till hur vårt landskap
            hänger samman? Hur vore det om vi inte kunde ta hänsyn till att
            vi får rent vatten och tillräckligt med vatten i markerna? Hur
            vore det om vi inte tog hänsyn till biologisk mångfald, till social
            utveckling och till friluftsliv? Hur vore det egentligen?
          </note>
          <note>
            Och varför är Sverigedemokraterna så aggressiva mot grön infrastruktur,
            som är ett arbetssätt just för att komma till rätta med det som
            vi inte har klarat tidigare men som är en samverkansform där alla
            aktörer, små och stora skogsbruk, blir delaktiga?
          </note>
          <note type="speaker">
            Anf. 57 MATS NORDBERG (SD) replik:
          </note>
          <note>
            Fru talman! Jag representerar Dalarna i riksdagen. När man betraktar
            Dalarnas länsstyrelses rapport om grön infrastruktur och den ingående
            kartan över så kallade värdetrakter i Dalarna finner man att de
            ofta täcker väldigt stora sjok av enskilt ägd gammal skog. Den
            allra minsta värdekärnan är 840 hektar, och det motsvarar en hel
            hög enskilda ägare. Den största är 10 500 hektar.
          </note>
          <note>
            Givet hur stora problem skogsägare redan upplever med att de
            hindras att avverka skogar som de kanske har skött i generationer
            tycker vi inte att det är rimligt att lägga på dem detta därtill.
          </note>
          <note>
            Jag vill lägga till att jag har talat med flera berörda markägare,
            och de har inte tillfrågats under utarbetandet av dessa planer.
            Tvärtom har flera – alla som jag har pratat med – varit överraskade
            när de har fått se sin egen skog i en värdekärna i den publicerade
            kartan över värdetrakter.
          </note>
          <note>
            Detta rimmar väldigt illa med länsstyrelsens skrivning i samma
            rapport om framgångsrik landskapssamverkan, där man skriver: Framgångsrik
            landskapssamverkan kräver ett långsiktigt arbete där tillit byggs
            upp och man visar ömsesidig respekt. Jag har förkortat skrivningen
            lite.
          </note>
          <note>
            Jag tror inte att det bara är länsstyrelsen i Dalarna som har
            gjort denna tabbe.
          </note>
          <note>
            Min fråga till Maria Gardfjell blir därför: Anser ledamoten att
            publikationen av kartan med värdetrakter utan föregående samråd
            med berörda markägare är ett bra exempel på framgångsrik landskapssamverkan
            och ömsesidig respekt från länsstyrelsens sida?
          </note>
          <note type="speaker">
            Anf. 58 MARIA GARDFJELL (MP) replik:
          </note>
          <note>
            Fru talman! Jag undrar om Mats Nordberg från Sverigedemokraterna
            ens har förstått vad kartorna över värdetrakter i den gröna infrastrukturen
            handlar om.
          </note>
          <note>
            Det handlar inte om att lägga ut en kartbild och säga att ett
            område ska användas på ett särskilt sätt eller att det ska vara
            något reservat.
          </note>
          <note>
            Det handlar om att peka ut vilka sammanhängande värden som finns
            i en trakt. Det kan handla om att det finns ett sammanhängande
            område med våtmarker som är viktiga för grundvattenbildningen.
            Det kan handla om att det finns ett sammanhängande område med
            extra viktig biologisk mångfald i form av orkidéängar. Det kan
            handla om viktiga områden för turism och så vidare.
          </note>
          <note>
            Värdekärnor och värdetrakter är ingenting annat än ett planeringsinstrument,
            som också är värdefullt för den enskilda skogsägaren. Det visar
            att här finns en värdetrakt, och då kan man som skogsägare förvänta
            sig att man får råd, stöd, hjälp, utbildning och allt vad som
            kan behövas för att man ska kunna vara med och bidra. Men det
            är inget tvång. Det är ett arbetssätt för att vi i Sverige ska
            samverka kring att skydda våra ekosystemtjänster på ett bättre
            sätt.
          </note>
          <note>
            Jag hoppas att Sverigedemokraterna läser på lite mer nästa gång
            innan man tar till så stora ord att man vill avveckla ett projekt
            som är initierat av EU-kommissionen och infört i Sverige just
            för att vi ska kunna samarbeta bättre.
          </note>
          <note type="speaker">
            Anf. 59 MAGNUS OSCARSSON (KD) replik:
          </note>
          <note>
            Fru talman! Tack till Maria Gardfjell för att du nämnde mitt
            namn och ställde några frågor! Jag tyckte att de ställdes till
            mig, så jag får väl försöka att ställa en fråga till ledamoten.
          </note>
          <note>
            Ledamoten tog upp frågan om granbarkborren, och jag uppfattade
            det nästan som att du inte tycker att den är ett så jättestort
            problem. Den är förstås ett problem, men jag tyckte att du ändå
            hade en lite annan syn på detta.
          </note>
          <note>
            Jag nämnde i mitt inledningstal att det är vissa län som är extremt
            hårt drabbade. Jag nämnde också att jag har besökt ett naturreservat
            som heter Kraskögle. Där såg jag med egna ögon vilket oerhört
            bekymmersamt läge de har.
          </note>
          <note>
            Problemet är att staten själv inte tar sitt ansvar. Vi vet att
            förra året förstördes 7 miljoner kubikmeter i Sverige. Vi hoppas
            att det inte blir lika illa i år, men risken finns. Problemet
            uppstår när länsstyrelserna runt om i Sverige inte sköter om naturreservaten.
            Man ser att det är som en drivbänk; det är rena rama explosionen
            kring granbarkborren. Det såg jag med egna ögon.
          </note>
          <note>
            Då är det klart att frågan är jättebefogad: Varför ska skogsägare
            runt om i Sverige bry sig om det Skogsstyrelsen säger när staten
            själv inte gör sitt jobb? Jag menar att det är dubbelmoral. Det
            är min fråga till ledamoten Maria Gardfjell.
          </note>
          <note type="speaker">
            Anf. 60 MARIA GARDFJELL (MP) replik:
          </note>
          <note>
            Fru talman! Jag nämnde Magnus Oscarsson eftersom han sa att han
            gick ut i skogen för att lyssna på tystnaden. Jag går ut i skogen
            för att lyssna på fågelsången.
          </note>
          <note>
            Diskussionen om granbarkborren är viktig, och visst är detta
            en angelägen fråga. Det är inte för inte som regeringen har avsatt
            30 miljoner kronor för att stoppa borrarna i projektet Granbarkborreprojektet
            – s toppa borrarna .
          </note>
          <note>
            Det jag lyfte upp är att det behövs ett effektivt arbete för
            att stoppa granbarkborren. När man har en politisk debatt som
            är så här intensiv och aggressiv kan man ibland glömma bort att
            naturen också kan vara till hjälp. Genom att ta naturen till hjälp
            kan man lite grann vaccinera vissa områden mot granbarkborren,
            och det är det som forskningen och Skogsstyrelsen har visat. Det
            var också detta jag lyfte fram i mitt anförande. Om man lämnar
            kvar lite granbarkborreangrepp leder det också till att de naturliga
            fienderna får vara kvar.
          </note>
          <note>
            Vi har haft Naturvårdsverkets generaldirektör på besök i miljö-
            och jordbruksutskottet, och han har fått svara på frågor om vad
            Naturvårdsverket och länsstyrelserna gör i naturreservaten. Han
            svarade mycket bra, och det är en bra satsning som görs för att
            gå in och plocka bort angrepp.
          </note>
          <note>
            Det kan vara lite vanskligt att påstå att länsstyrelserna inte
            sköter om sina reservat, för en del i det naturliga sättet att
            bekämpa granbarkborrarna är att ha kvar de gamla döda träd där
            barkborrarna inte längre finns kvar m en där deras fiender finns
            kvar.
          </note>
          <note type="speaker">
            Anf. 61 MAGNUS OSCARSSON (KD) replik:
          </note>
          <note>
            Fru talman! Visst låter det lite grann av fågelsång även i min
            skog – underbart! Det kommer till och med vildsvin på dagtid och
            hälsar på, så nog finns det djur alltid.
          </note>
          <note>
            Men nu gällde frågan som sagt granbarkborren. När jag hälsade
            på i det här naturreservatet upplevde jag att det fanns en förtvivlan.
            Även om Naturvårdsverkets generaldirektör säger att man sköter
            detta är svaret att man inte gör det. I alla fall gör inte länsstyrelserna
            runt om i landet det på det sätt som vi hade önskat.
          </note>
          <note>
            Jag tycker det är viktigt att regeringen, som ledamoten Maria
            företräder, verkligen trycker på här så att man sköter sina skogar.
            Annars blir det: Varför sköter inte staten sina skogar och naturreservat?
            Ska vi då hålla på och göra det i våra skogar?
          </note>
          <note>
            Jag tror faktiskt att de som bor vid naturreservatet i Kraskögle
            efter denna diskussion kommer att bjuda in ledamoten Maria till
            reservatet. Jag tror att de vill visa hur det ser ut och att den
            som är granne med ett naturreservat har dragit en nitlott. Så
            tycker jag inte att det ska vara. Jag tycker att det ska vara
            ordning och reda även på statliga skogar.
          </note>
          <note type="speaker">
            Anf. 62 MARIA GARDFJELL (MP) replik:
          </note>
          <note>
            Fru talman! Nu har ju regeringen i ett regleringsbrev gett Naturvårdsverket
            ett väldigt tydligt uppdrag att agera mot granbarkborrarna i naturskyddade
            områden. Och Naturvårdsverket har gått längre än så. Man har också
            inlett ett samarbete med kommunerna, för de kommunala naturreservaten
            är naturligtvis ingenting som staten styr över. Också landets
            alla kommuner behöver vara informerade om de vägledningar som
            Naturvårdsverket har tagit fram. Det är också genomfört.
          </note>
          <note>
            Jag tror inte att man behöver vara särskilt rädd för eller orolig
            över att vara granne med ett naturreservat. Det kan mycket väl
            vara så att det i ett naturreservat finns många fler av de 70
            arter som är granbarkborrens fiender. Det krävs till exempel ganska
            stora träd för att en av de värsta fienderna till granbarkborren,
            den vitryggiga hackspetten, ska trivas. Finns det då granbarkborrar
            som försöker ta sig utanför reservatsgränsen tror jag nog att
            det blir många ungar för den vitryggiga hackspetten.
          </note>
          <note>
            Det är ändå oerhört bra med de insatser som regeringen har gjort
            och som Skogsstyrelsen gör tillsammans med myndigheter och skogsägare
            för att klara granbarkborrefrågan. Jag tror inte att man ska ta
            till överord, för detta visar lite grann på det som jag sa i mitt
            anförande: Jag blir lite rädd när det låter som att företrädarna
            för de partier som driver frågan på det sättet kommer från stan.
          </note>
          <note type="speaker">
            Anf. 63 BIRGER LAHTI (V):
          </note>
          <note>
            Fru talman och kollegor! Man skulle kunna säga mycket i den här
            debatten. Jag hinner nog inte säga så mycket på fyra minuter,
            men några saker ska jag ändå beröra.
          </note>
          <note>
            Kristina Yngwe nämnde rapporten från Skogsstyrelsen och forskarvärlden
            om en 20-procentigt ökad tillväxt till 2050. Jag tycker att den
            är jätteintressant. Där träffar man på någonting som många pekar
            på: Ska det vara likadan skötsel överallt? Nej, rapporten visar
            att man kan uppnå detta utan att tumma på biologisk mångfald och
            de värdena. Ändå sågas den av några i miljörörelsen.
          </note>
          <note>
            Då tänker man: Vad är deras syfte? Det jag många gånger stör
            mig på – och jag vill hävda att det vore tjänstefel av mig att
            inte komma hit och säga någonting om det – är att deras enda syfte
            är att stoppa skogsbruket, ingenting annat.
          </note>
          <note>
            Jag håller med om att vi naturligtvis bör klara den biologiska
            mångfalden, men skälet till att jag brinner så hårt för skogsbruket
            är klimatskälet. Om vi inte har ett aktivt skogsbruk kommer det
            inte att kunna gynna det klimatkliv som vi alla vill ta. Det är
            en del av lösningen.
          </note>
          <note>
            När jag hör argumenten om den tätortsnära skogen håller jag med
            – absolut! Men när det sprider sig till byarna att det finns någon
            som har skött sin skog i två generationer och det sedan samlas
            namnunderskrifter här innanför tullarna för att stoppa den avverkningen
            har det gått åt fel håll.
          </note>
          <note>
            Jag håller med om att tätortsnära skogar för rekreation är viktiga.
            Men det får inte leda till att man försöker skjuta sönder skogsbruket
            i de bygder där detta är den enda möjligheten till överlevnad,
            i alla fall för några.
          </note>
          <note>
            Gardfjell från Miljöpartiet lyfte detta med hyggesfria metoder.
            Där börjar jag undra lite grann vilka som är stadsbor och vilka
            som har bott i skogen och känner till detta. Jag vill hävda att
            jag har sett vilka metoder som funkar och inte. Om vi tror att
            man kan äta kakan och ha den kvar – en klassisk bild att använda
            – går det tyvärr inte.
          </note>
          <note>
            Jag håller med om att vi kan sköta skogen på ett annat sätt.
            Men jag tror inte på att helt gå över till vad man kallar hyggesfria
            metoder – jag kan först och främst inte förstå vad det skulle
            vara – och inte kunna använda kalhyggesbruk eller trakthyggesbruk
            för boreala skogar. Vi ska ha tall, som Isak From var inne på.
            Det är jätteviktigt även i södra Sverige. De marker som är tallmarker
            ska vi använda till tall. Om vi ska lyckas ersätta de fossila
            byggmaterialen måste vi försöka påverka vad vi odlar på marken.
            Det handlar inte om att vi inte skulle kunna ha skog på den –
            det kommer vi absolut att lyckas med – men vad är det för skog
            vi får fram? Detta är viktigt för att vi ska lyckas med de klimatåtgärder
            vi är inne på.
          </note>
          <note>
            Sedan måste jag säga någonting om att några stoltserar med att
            de inte är i behov av skogsbruket. Då är det lätt att säga att
            man tar bort hälften av sin skog från produktionen. Det skrämmer
            mig om det blir jättemånga skogsägare som inte är i behov av skogsbruk.
            De kan låta den stå där i 150 år om det är så, för de har andra
            inkomstkällor. Men då förlorar vi samtidigt en råvarubas som är
            viktig för hela näringen. Det är inte heller en bra utveckling.
            Ibland önskar jag faktiskt att vi hade strängare lag som sa hur
            vi ska sköta skogen och när vi ska avverka.
          </note>
          <note>
            Sedan bara så att ingen ska missförstå mig: Det är klart att
            det som är skyddsvärt ska vi skydda. Men vi ska även sköta det,
            som någon var inne på. Det är jätteviktigt.
          </note>
          <note>
            Nu ser jag att min talartid rinner ut. Jag skulle kunna säga
            hur mycket som helst, men nu blev det som det blev.
          </note>
          <note>
            (Applåder)
          </note>
          <note type="speaker">
            Anf. 64 MARIA GARDFJELL (MP) replik:
          </note>
          <note>
            Fru talman! Jag tycker att det är fasansfullt att Vänsterpartiet
            nu har börjat samarbeta så tätt med Moderaterna. Det märks inte
            minst här i skogsdebatten att Vänsterpartiet har förlorat sin
            gröna själ.
          </note>
          <note>
            Från Miljöpartiets sida tycker vi verkligen att det är viktigt
            att Sverige har ett skogsbruk. Det är en viktig exportnäring,
            och det är otroligt viktigt för den klimatomställning som vi står
            inför att kunna använda den fossilfria råvaran från skogen. Men
            man måste naturligtvis bruka skogen på ett sådant sätt att vi
            inte riskerar att försämra möjligheterna för den biologiska mångfalden.
          </note>
          <note>
            Det är lite märkligt att ledamoten Lahti i sitt anförande tar
            upp att det skulle vara problem med att skydda skog, att satsa
            på biologisk mångfald och att satsa på brukningsmetoder som hyggesfritt
            skogsbruk.
          </note>
          <note>
            Jag besökte i förra veckan FSC, Forest Stewardship Council, som
            har sitt huvudkontor i Uppsala för att lyssna lite grann på hur
            de ser på skogsbruket nu framöver och vilka nya regler man har.
            En av de regler man nu inför i skogsbruket på bred front är anpassad
            skötsel. 5 procent av arealen ska vara i anpassad skötsel, och
            det kan till exempel vara hyggesfria metoder.
          </note>
          <note>
            Jag undrar om Vänsterpartiet nu helt sågar miljömärkning av svensk
            skog och det skogsbruket har att bidra med.
          </note>
          <note type="speaker">
            Anf. 65 BIRGER LAHTI (V) replik:
          </note>
          <note>
            Fru talman! Tack för frågan, Maria Gardfjell!
          </note>
          <note>
            Jag tycker inte om när en ledamot lägger orden i min mun. Jag
            sa ingenting om att vi inte ska skydda det som är skyddsvärt.
            Tvärtom. Men du lägger orden i munnen på mig och säger att jag
            har sagt att vi inte ska skydda mer skog. Det håller jag inte
            med om.
          </note>
          <note>
            När det gäller FSC har jag själv jobbat med naturvärdesbedömningar
            och gjort planering av FSC-certifierat skogsbruk. Jag vet vad
            det innebär. Jag vet vad förändringarna som kommer innebär, och
            jag välkomnar dem. Det är inte stora. Då ska vi lämna lite mer
            så att vi kan komma upp i 10 procent från de 5 procent som i dag
            ingår i generell hänsyn. Med alla undantag som man gör med kantzoner
            kommer man lätt till det, och det kanske underlättar lite grann
            gentemot några organisationer som är högljudda i debatten.
          </note>
          <note>
            När det gäller att jag inte skulle förstå den här biten med vad
            det innebär med hyggesfria metoder sa jag själv i mitt anförande
            att vi inte behöver sköta alla skogar på samma sätt – men Miljöpartiet
            har förordat att vi ska gå över till hyggesfria metoder. Det säger
            ingenting. Ni säger att man ska gå ifrån trakthyggesbruk, och
            då säger jag att vi inte kommer att fixa att ha råvara åt sågverken.
            Då är det någonting annat som avgör vad vi odlar på våra marker,
            och då kommer vi inte att fixa det.
          </note>
          <note>
            Men jag säger precis att vi inte behöver ha samma metod överallt.
            Det finns bördiga skogar som har blandskog med ädellöv – absolut,
            det kan vi sköta. Och de som har hög bonitet kan vi sköta på ett
            annat sätt. Men boreala tallskogar som är ämnade för tall kommer
            vi inte att lyckas med om vi inte har trakthyggesbruk. Vi kommer
            att ha skog på dem, absolut, men då är det inte vi som väljer
            vad som växer där. Det ska man ha klart för sig.
          </note>
          <note type="speaker">
            Anf. 66 MARIA GARDFJELL (MP) replik:
          </note>
          <note>
            Fru talman! Jag tycker att det är bra att Birger Lahti ändrar
            och modererar sin bild av vad han har sagt, men jag hörde verkligen
            inledningsvis att du sa både det ena och det andra. Det var väldigt
            bra att du modererade det.
          </note>
          <note>
            Du kanske också ska modifiera den nidbild som du verkar ha av
            Miljö ­ partiets politik och skogspolitik. Det Miljöpartiet anser
            är att vi ska ha ett aktivt skogsbruk som ska bidra till exportintäkter
            och att vi ska jobba på ett mer naturvänligt sätt med många metoder,
            bland annat hyggesfritt skogsbruk. Hyggesfritt skogsbruk behöver
            bli mer lönsamt också för de små skogsbrukarna att använda sig
            av, till exempel genom produktutveck ­ ling och vidareförädling
            av vissa typer av produkter som inte finns i dag.
          </note>
          <note>
            Jag vill återkomma till det som jag fick höra om FSC:s nya regler
            som jag tycker är väldigt viktiga, bland annat hänsynsreglerna
            gällande ren ­ skötseln. Där inför man nu en samtyckesprocess
            som ska vara fri och upplyst, och det ska finnas en koppling till
            renbruksplanerna. Det finns en modell för samråd, medling och
            tvistlösningar.
          </note>
          <note>
            Tror Birger Lahti att det kan vara någonting som kommer att förändra
            och förbättra skogsbruket i Norrbotten?
          </note>
          <note type="speaker">
            Anf. 67 BIRGER LAHTI (V) replik:
          </note>
          <note>
            Fru talman! Tack, Maria Gardfjell, för det här replikskiftet!
          </note>
          <note>
            Först vill jag påminna om, när det gäller att Gardfjell säger
            att Vänsterpartiet börjat samarbeta med Moderaterna, att innan
            vi stoppade er kaosprivatisering av Arbetsförmedlingen hade vi
            redan gjort ett eko–eko-punktprogram, och om du läser det ser
            du att vi har tyckt som vi gör om vårt skogsbruk sedan långt innan
            dess. Det är alltså ingenting som har hänt nu, utan det här har
            varit Vänsterpartiets ställning vad gäller skogsbruket sedan tidigare.
          </note>
          <note>
            Vad gäller de nya reglerna gentemot renskötseln gäller samrådsplikten
            de byar som inte är koncessionsbyar. Det gäller för samebyarna
            som är fjällnära byar. Men jag tycker egentligen att det är bra
            med samrådsplikt för alla som berörs av skogsbruket och som har
            renskötsel på sina områden. Jag tror att det kommer att underlätta,
            och jag hoppas att det blir en balanserad diskussion även där
            med tanke på allt som händer nu vad gäller Girjasmålet. De är
            säkert förnuftiga, vi kommer säkert att komma i mål och då blir
            det en bra debatt vad gäller hur skogsbruket ska skötas nära renskötsel.
          </note>
          <note>
            Om man tror att man helt kan bortse från trakthyggesbruk och
            ändå ha ett bra produktionsflöde för sågar är man för naiv – Maria
            Gardfjell ruskar på huvudet – men jag tänker läsa era motioner,
            för jag tycker att ni ger en bild av att man helt ska gå över
            till ett skogsbruk utan något trakthyggesbruk. Det tror jag innebär
            att man skjuter sig själv rejält i foten.
          </note>
          <note>
            (Applåder)
          </note>
          <note type="speaker">
            Anf. 68 ANDRE VICE TALMANNEN:
          </note>
          <note>
            Får jag bara i all vänlighet påminna samtliga ledamöter om att
            inte dua varandra utan använda för- och efternamn och tala via
            talmannen.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 19 februari.)
          </note>
          <note>
            § 9 Riksrevisionens rapport om Sidas humanitära bistånd och långsiktiga
            utvecklingssamarbete
          </note>
          <note>
            Utrikesutskottets betänkande 2019/20:UU13
          </note>
          <note>
            Riksrevisionens rapport om Sidas humanitära bistånd och långsiktiga
            utvecklingssamarbete (skr. 2019/20:41)
          </note>
          <note>
            föredrogs.
          </note>
          <note type="speaker">
            Anf. 69 MAGDALENA SCHRÖDER (M):
          </note>
          <note>
            Fru talman! Inledningsvis vill jag beklaga att vi inte är så
            många här i kväll, men timmen är sen.
          </note>
          <note>
            Humanitärt bistånd, eller katastrofbistånd som det också kallas,
            är biståndets kärna. Det är rent vatten, mat och förnödenheter
            till människor i katastrof. Utvecklingsbistånd å andra sidan är
            mer långsiktigt bistånd. Det kan handla om att hjälpa länder att
            bygga upp fungerande institutioner och utbildnings- eller sjukvårdssystem.
            Utvecklingsbiståndet är den typen av bistånd som ska vara hjälp
            till självhjälp, och humanitärt bistånd är bistånd som syftar
            till att hindra död och lindra nöd i katastrof.
          </note>
          <note>
            Men det finns ett allt större behov av samverkan mellan de båda
            biståndsformerna. Det är inte alltid kortsiktigt katastrofbistånd
            eller långsiktigt utvecklingsbistånd som behövs utan båda eller
            kanske någonting däremellan. Den globala flyktingkrisen är ett
            exempel på en situation där de båda biståndsformerna i större
            utsträckning behöver samverka.
          </note>
          <note>
            Vad gäller samverkan mellan humanitärt bistånd och utvecklingsbistånd
            handlar det i grunden om att sätta resultat i fokus och i förlängningen
            se till att vi använder våra resurser optimalt. Att det finns
            ett behov av samverkan är i princip alla överens om, och regeringen
            säger att detta är en prioriterad fråga.
          </note>
          <note>
            Hur ser då förutsättningarna för samverkan ut? Ja, detta har
            Riksrevi ­ sionen granskat, och i dag debatterar vi regeringens
            skrivelse med anled ­ ning av Riksrevisionens granskning Sidas
            humanitära bistånd och lång ­ siktiga utvecklingssamarbete – förutsättningar
            för samverkan .
          </note>
          <note>
            Riksrevisionen konstaterar att det finns brister i de förutsättningar
            som regeringen har gett Sida samt i Sidas interna styrning, organisation
            och arbetsformer som försvårar möjligheterna till samverkan. Det
            handlar exempelvis om att regeringen inte har tagit fram gemensamma
            målformuleringar för de båda biståndsformerna på strateginivå.
            Avsaknaden av gemensamma mål bidrar till att bibehålla uppdelningen
            mellan det humanitära biståndet och det långsiktiga utvecklingssamarbetet.
          </note>
          <note>
            Anledningen är att de flesta av Sidas insatser utformas och finansieras
            i förhållande till målen för en specifik strategi. Det är så här
            myndighetens resultat ska rapporteras till regeringen.
          </note>
          <note>
            För ett större genomslag för samverkan mellan biståndsformerna
            lyfter Riksrevisionen fram en rad rekommendationer på åtgärder.
            Det handlar bland annat om gemensamma målformuleringar på strateginivå.
            Det handlar också om att säkerställa att de tekniska möjligheter
            som finns för att samfinansiera och samrapportera insatser kan
            användas i verksamheten och att säkerställa att det finns styrdokument
            som specificerar hur samverkan ska implementeras i verksamheten.
          </note>
          <note>
            Fru talman! Med tanke på att dessa rekommendationer med största
            san ­ nolikhet leder till ökad effektivitet i svenskt bistånd
            tänker man att reger ­ ingen självklart ska ta hänsyn till och
            implementera dessa rekommendatio ­ ner, i alla fall någon av dem.
            Men det gör regeringen inte. I stället hänvisar regeringen till
            att Sida redan arbetar systematiskt med detta. Regeringens slutsats
            i skrivelsen är att man inte ser någon anledning till ytterligare
            styr ­ ning.
          </note>
          <note>
            Regeringen skriver också att gemensam programmering och samfinansiering
            medvetet har uteslutits då det riskerar att påverka respekten
            för de humanitära principerna negativt.
          </note>
          <note>
            Fru talman! Låt mig betona att ineffektiv samordning riskerar
            att påverka biståndets resultat negativt.
          </note>
          <note>
            Sammantaget säger regeringen att detta är prioriterat. Samtidigt
            är man inte beredd att vidta några av de åtgärder som Riksrevisionen
            rekommenderar för att göra detta arbete bättre. Det tycker vi
            moderater är fel. Om man får rekommendationer som med största
            sannolikhet leder till ett mer effektivt bistånd bör man implementera
            dessa.
          </note>
          <note>
            Jag yrkar bifall till reservationen.
          </note>
          <note>
            (Applåder)
          </note>
          <note type="speaker">
            Anf. 70 MAGNUS EK (C):
          </note>
          <note>
            Fru talman! Centerpartiet väljer i gemenskap med en bred majoritet
            i utskottet att lägga denna skrivelse från Riksrevisionen till
            handlingarna. Det betyder inte att utskottsmajoriteten inte tar
            till oss av det som kommer fram i skrivelsen. Stora delar är väl
            värda att ta med sig i det vidare arbetet med att skärpa, effektivisera
            och förbättra det svenska biståndet.
          </note>
          <note>
            Men i likhet med majoriteten i utskottet ser också Centerpartiet
            att det finns tillfällen då man inte bör ha alltför hårda gemensamma
            målformuleringar för det humanitära biståndet och utvecklingsbiståndet.
            Det kan finnas skäl att inte alltför hårt lägga samman dessa.
          </note>
          <note>
            I andra sammanhang är det dock fullt naturligt att de två biståndsformerna
            samverkar med respekt för de humanitära principerna. I många fall
            är det faktiskt så att från den dag vi inleder en hjälpinsats
            via det humanitära biståndet påbörjas processen mot att börja
            arbeta med ett utvecklingsbistånd.
          </note>
          <note>
            Fru talman! Med detta sagt vill jag fästa uppmärksamheten på
            en del av det som framkommer i Riksrevisionens rapport och som
            jag tror att det är värdefullt för oss som beslutar om det svenska
            biståndet att ha med oss framöver. Det handlar om hur de som arbetar
            med det svenska biståndet på plats i länder och regioner upplever
            att de inte har fullt grepp om de strategier och mål som ska ligga
            till grund för deras arbete och finnas med i vardagen.
          </note>
          <note>
            Det finns en risk när vi vill utveckla och förbättra biståndet
            från politisk sida och från Sidas sida att det blir så mycket
            mål och styrning att det blir svårt att verka efter dem. Detta
            tror jag att alla som har verkat i en mindre eller större organisation
            kan känna igen sig i. Det blir svårt att se att mål och strategier
            får genomslag också på marken.
          </note>
          <note>
            Det är värt att fästa uppmärksamhet vid detta och att ha med
            det i framtiden.
          </note>
          <note>
            Vi ska inte glömma bort varför vi gör detta. Detta är inte heller
            det enda vi gör vad gäller förbättringar av det svenska biståndet.
            I det regeringsavtal som ligger till grund för att regeringen
            Löfven kunde tillträda finns till exempel några punkter som handlar
            om biståndets fokusering och effektivisering.
          </note>
          <note>
            Jag ska inte bli alltför mångordig om detta eftersom det inte
            är ämnet för kvällens debatt, och jag har förut i talarstolen
            talat mig varm för varför vi bör utveckla, effektivisera och inte
            minst fokusera biståndet till det som Sverige kan göra bäst, till
            de områden där andra länder backar undan och Sverige måste finnas
            kvar och till det som vi tror är allra viktigast för att genomföra
            målen i Agenda 2030.
          </note>
          <note>
            Jag tror att det är viktigt att vi också i kvällens debatt har
            med oss att detta inte är det enda sättet vi följer upp det här
            på. Det är viktigt att vi fortsätter att granska och syna det
            svenska biståndet och dess effekter i sömmarna och funderar på
            var förbättringspunkterna finns.
          </note>
          <note>
            Fru talman! Jag tackar för ordet i kvällens debatt.
          </note>
          <note type="speaker">
            Anf. 71 ROBERT HALEF (KD):
          </note>
          <note>
            Fru talman! I betänkandet behandlas regeringens skrivelse och
            Riksrevisionens granskningsrapport om Sidas humanitära bistånd
            och långsiktiga utvecklingssamarbete.
          </note>
          <note>
            Riksrevisionen har i rapporten granskat regeringens styrning
            och Sidas arbetssätt vad gäller samverkan mellan humanitärt bistånd
            och långsiktigt utvecklingssamarbete fungerade under åren 2015–2017.
          </note>
          <note>
            Fru talman! Riksrevisionens samlade bedömning är att regeringen
            och Sida genom sin styrning har tydliggjort att samverkan mellan
            humanitärt bistånd och långsiktigt utvecklingssamarbete är en
            prioriterad fråga i svenskt bistånd.
          </note>
          <note>
            Samtidigt konstaterar Riksrevisionen att det inte finns samverkan
            i den utsträckning som skulle kunna vara möjlig. Det saknas exempelvis
            gemensamma målformuleringar på strateginivå för det humanitära
            biståndet och det långsiktiga utvecklingssamarbetet.
          </note>
          <note>
            Riksrevisionen bedömer att både regeringen och Sida kan förbättra
            samverkan mellan det humanitära och det långsiktiga biståndet.
          </note>
          <note>
            Fru talman! Kristdemokraterna rekommenderar att Sida arbetar
            fram en gemensam strategi för humanitärt bistånd och långsiktigt
            utvecklingssamarbete, gemensamma målformuleringar och ökad samverkan.
            Detta skulle effektivisera biståndet och Sidas insatser, vilket
            även skulle bidra till bättre fattigdomsbekämpning och hållbar
            utveckling.
          </note>
          <note>
            Fru talman! Riksrevisionen menar att avsaknaden av gemensamma
            mål för de två biståndsformerna även begränsar förutsättningarna
            för samfinansiering och samrapportering.
          </note>
          <note>
            Riksrevisionens konstaterande är viktigt för verksamhetens effektivitet,
            och därför bör Sida ta fram rutiner för ökad samordning när det
            gäller finansiering och rapportering av olika insatser. En sådan
            förändring i biståndsarbetet kommer att frigöra mer resurser till
            bistånd på andra områden.
          </note>
          <note>
            Att handläggare inom det humanitära biståndet och de som arbetar
            med det långsiktiga utvecklingsarbetet har gemensam planering
            av insatser där det är praktisk möjligt är nödvändigt och bidrar
            till bättre resultat.
          </note>
          <note>
            Fru talman! Det är viktigt att Sidas ledning arbetar fram en
            struktur som gör det möjligt till samfinansiering och samrapportering
            av olika insatser som är nödvändiga för verksamhetens och inte
            minst myndighetens trovärdighet.
          </note>
          <note>
            Fru talman! Bistånd är en del av Sveriges arbete för global utveckling
            och fattigdomsbekämpning. Kristdemokraterna är övertygade om att
            behovet av bistånd är stort och att Sveriges insatser gör skillnad.
            Vi ska fortsätta att ha 1 procent av bni i bistånd och verka för
            att andra länder kommer upp till minst 0,7 procent. Miljoner människor
            lever i förtryck och misär, och vi har ett ansvar att hjälpa.
            Det handlar om solidaritet och medmänsklighet gentemot behövande.
            Vårt bistånd har bidragit till att fler människor har fått mat
            för dagen, rent vatten, tak över huvudet, mediciner, skolgång
            och ökad jämlikhet och demokratisk utveckling i många länder.
          </note>
          <note>
            Fru talman! Behovet av hjälpinsatser är stort och vi ska fortsätta
            med vårt humana ansvarstagande. Men det är viktigt att biståndsmedel
            används effektivt och att de insatser som görs bidrar till att
            uppfylla de uppställda målen.
          </note>
          <note type="speaker">
            Anf. 72 JANINE ALM ERICSON (MP):
          </note>
          <note>
            Fru talman! Jag vill börja med att yrka bifall till utskottets
            förslag i betänkandet.
          </note>
          <note>
            Riksrevisionen har granskat Sidas humanitära bistånd och långsiktiga
            utvecklingssamarbete samt hur förutsättningarna för samverkan
            är – eller kanske var. Det är bra att vi här i kammaren diskuterar
            granskning och revision av biståndet. Svenskt bistånd är ju ett
            av världens bästa, men för att vi ska bli ännu bättre behövs bland
            annat uppföljning och utvärdering. Det är det bästa sättet för
            att bygga ett robust system.
          </note>
          <note>
            Att få ihop humanitärt arbete med långsiktigt utvecklingssamarbete
            är oerhört viktigt. Det förstnämnda är viktigt för att rädda liv
            och lindra nöd. Ofta har man korta planeringscykler. När något
            fruktansvärt händer ska sjukvårds- och räddningspersonalen kunna
            vara på plats. Magar måste akut mättas.
          </note>
          <note>
            Dessa aktörer – den humanitära personalen – måste vara oberoende.
            Humanitärt bistånd ska nå dem som behöver hjälpen allra mest,
            oavsett vem det är som drabbas. Politiker, regeringar och olika
            intressenter är alldeles för ofta klåfingriga och har intresse
            av att ge en grupp mer fördelar än en annan.
          </note>
          <note>
            Akut hjälp är livsviktigt, men det är helt andra insatser som
            måste till för att lösa konflikterna och förhindra återfall. Det
            humanitära systemet är satt under en oerhörd press och kan bara
            ge stöd till de drabbade. Men det kan inte lösa grundorsakerna
            till konflikten. Här kommer det långsiktiga utvecklingssamarbetet
            in. Utan fred blir det ingen utveckling, och för att det ska ske
            krävs en politisk lösning.
          </note>
          <note>
            Fru talman! Sverige arbetar för ett ökat fokus på kopplingen
            mellan långsiktig utveckling och att minska humanitära behov.
            Det görs bland annat genom konfliktförebyggande åtgärder, återhämtning
            och ökad motståndskraft mot humanitära kriser. Syftet är att stärka
            och utveckla synergierna mellan de olika verksamheterna, men med
            bibehållen respekt för de humanitära principerna.
          </note>
          <note>
            Gör vi då rätt saker? År 2016 genomfördes World Humanitarian
            Summit i Istanbul. Effekterna av de åtaganden som då gjordes kunde
            man inte se omedelbart utan snarare successivt från 2017 och framåt,
            det vill säga tiden efter den period som Riksrevisionen granskade.
            Sedan dess har många bra saker hänt. Förra året antog OECD-Dac
            riktlinjer för samverkan mellan humanitärt bistånd, långsiktigt
            utvecklingssamarbete och insatser för fred. Detta är ett värdefullt
            gemensamt ramverk.
          </note>
          <note>
            OECD-Dacs granskning av det svenska biståndet visar att Sverige
            har gjort framsteg i arbetet med samverkan mellan humanitärt bistånd
            och långsiktigt utvecklingssamarbete. Granskningen visar också
            att synergier mellan de två verksamheterna aktivt söks och att
            det ger konkreta resultat.
          </note>
          <note>
            Sida har utvecklat arbetsformer för att på ett mer systematiskt
            sätt skapa samverkan mellan humanitärt och långsiktigt utvecklingssamarbete.
            Sedan 2016 har ett antal förändringar skett på Sida som gör att
            synergier kan tas till vara på ett bättre sätt. Självklart är
            det av yttersta vikt att den utveckling som nu sker följs noga.
          </note>
          <note>
            Fru talman! Avslutningsvis vill jag säga att det vi nu diskuterar
            – sammankopplingen mellan humanitärt och långsiktigt utvecklingssamarbete
            – är både relevant och möjligt, även på platser där konflikter
            pågår. Men att bygga upp raserade samhällen tar tid. Det gör att
            man måste ha de långa linjerna för ögonen. I krig finns inga snabba
            lösningar, inte heller när fredsavtalet är påskrivet.
          </note>
          <note>
            Både barn och vuxna kan vara på svältgränsen. Barn föder barn
            och blir föräldrar alldeles för tidigt. Befolkningen är traumatiserad.
            Bristen på försörjning, få möjligheter och stor fattigdom driver
            unga på flykt. Om man inte ser några alternativ till en annan
            livsstil är man ett enkelt offer för olika väpnade grupper.
          </note>
          <note>
            Det måste finnas hjälp direkt. Men det måste också finnas något
            som gör att man ser en möjlighet att ta sig ur sin svåra situation
            och förändra sitt sätt att leva. Möjligheter att utbilda sig,
            arbeta, bruka jorden och äta sig mätt är vad svenskt bistånd ska
            syfta till – att ge fler en framtid värd att längta till.
          </note>
          <note type="speaker">
            Anf. 73 MAGDALENA SCHRÖDER (M) replik:
          </note>
          <note>
            Fru talman! Det går inte att ta miste på att Janine Alm Ericson
            tycker att detta är viktiga frågor och att regeringen, som det
            står i skrivelsen, prio ­ riterar samverkan mellan de båda biståndsformerna.
          </note>
          <note>
            Men jag måste ändå få ställa en fråga, fru talman. Riksrevisionen
            kommer här med ganska enkla rekommendationer, som med största
            sannolikhet skulle leda till ett mer effektivt bistånd. Man har
            en rad olika rekommendationer, men regeringen väljer att inte
            ta hänsyn till en enda av dessa. Min enda fråga är: Varför?
          </note>
          <note type="speaker">
            Anf. 74 JANINE ALM ERICSON (MP) replik:
          </note>
          <note>
            Fru talman! Som vi kan läsa i skrivelsen och som jag tog upp
            i mitt anförande handlar det om en granskning som gjordes under
            perioden 2015–2017. Det har som sagt hänt en del sedan dess. Bland
            annat har man gjort överenskommelser i OECD-Dac om att ha fler
            synergier och titta på de långsiktiga delarna men även på det
            snabba humanitära biståndet.
          </note>
          <note>
            Moderaterna verkar hela tiden bortse från hur de själva tänker
            sig att man ska kunna värna det humanitära biståndets självständighet.
            De lämnar heller inga svar i sina reservationer eller här. Detta
            är en otroligt viktig princip. Jag vill passa på och fråga Magdalena
            Schröder om det, med tanke på att jag inte hade någon replikrätt
            på hennes anförande.
          </note>
          <note type="speaker">
            Anf. 75 MAGDALENA SCHRÖDER (M) replik:
          </note>
          <note>
            Fru talman! Det är konstigt att det alltid låter så här: Hade
            man bara mätt en annan period hade resultatet blivit så mycket
            bättre. Det är märkligt att det alltid låter på detta sätt. Jag
            fick dock inte svar på min fråga.
          </note>
          <note>
            Fru talman! Bland de människor som jobbar inom biståndsbranschen,
            om man får säga så, finns en stor frustration över att systemen
            inte synkar med varandra och att det finns så många stuprör. Detta
            kan inte ha undgått Janine Alm Ericson. Det finns verkligen en
            efterfrågan på bättre samverkan.
          </note>
          <note>
            I de samtal som jag har haft med människor i biståndsbranschen
            säger man att Riksrevisionens kritik är nyanserad och befogad.
            Man upplever att regeringen över huvud taget inte tar kritiken
            på allvar och att pratet om de humanitära principerna är ett luddigt
            argument som bara används för att sopa problemet under mattan.
          </note>
          <note>
            Fru talman! Min fråga till Miljöpartiet är: Har dessa människor
            i biståndsbranschen fel?
          </note>
          <note type="speaker">
            Anf. 76 JANINE ALM ERICSON (MP) replik:
          </note>
          <note>
            Fru talman! Jag vet inte vilka personer inom biståndsbranschen
            som Magdalena Schröder har talat med. Dem jag har talat med tycker
            att det är väldigt problematiskt att Moderaterna vill skära ned
            ca 7 miljarder på biståndet. Det är något som skulle ge omedelbar
            effekt för människorna på marken, som detta handlar om.
          </note>
          <note>
            Vi kan ha teoretiska diskussioner här om mål och annat. Jag tycker
            att det är bra att vi är överens om att vi vill öka samverkan
            för att få ett bättre utfall, men jag tycker också att vi i diskussionen
            ska tänka på dem som biståndet ska nå och de människor som drabbas
            av våra beslut.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 19 februari.)
          </note>
          <note>
            § 10 Svar på interpellation 2019/20:312 om statliga bolag och
            konkurrens
          </note>
          <note type="speaker">
            Anf. 77 Näringsminister IBRAHIM BAYLAN (S):
          </note>
          <note>
            Fru talman! Lars Beckman har frågat mig vilka åtgärder jag avser
            att vidta för att motverka att statliga bolag bidrar till en osund
            konkurrens, om jag anser att det är en statlig angelägenhet att
            exempelvis hyra ut bilar, jordfräsar och handverktyg och vad staten
            tillför för kompetens på det här området som inte den privata
            marknaden kan tillgodose.
          </note>
          <note>
            Den uthyrningsverksamhet frågeställaren syftar på bedrivs av
            Arento AB, som är ett helägt dotterbolag till Svevia AB. Arento
            förser Svevia och andra bygg- och entreprenadföretag med anläggnings-
            och byggmaskiner.
          </note>
          <note>
            Den dåvarande regeringen föreslog 2008 att verksamheten vid Vägverket
            Produktion skulle överföras till ett av staten helägt aktiebolag.
            Det nya bolagets verksamhet borde enligt regeringen vara att bedriva
            entreprenad ‑ , service- och uthyrningsverksamhet – direkt eller
            genom dotterbolag – inom trafik ‑ , mark ‑ , bygg- och anläggningsområdet
            samt därmed förenlig verksamhet. Som skäl för bolagiseringen anfördes
            bland annat att förut ­ sättningarna för konkurrensneutralitet
            på marknaden ökar och att grunden för misstankar om korssubventionering
            elimineras.
          </note>
          <note>
            Svevia AB och övriga bolag med statligt ägande styrs liksom privat
            ägda aktiebolag med aktiebolagslagen som grund. Inom ramen för
            den verksamhetsinriktning som staten som aktieägare, ytterst företrädd
            av riksdagen, har bestämt är det bolagets styrelse och ledning
            som ansvarar för bolagets organisation och förvaltningen av dess
            angelägenheter. Det är bolagets styrelse och ledning som ansvarar
            för den löpande förvaltningen av bolagets operativa verksamhet.
            Vidare kan frågor rörande eventuell snedvridning av konkurrensen
            prövas inom ramen för konkurrenslagens bestämmelser om konkurrensbegränsande
            offentlig säljverksamhet.
          </note>
          <note type="speaker">
            Anf. 78 LARS BECKMAN (M):
          </note>
          <note>
            Fru talman! Jag tackar näringsministern för interpellationssvaret.
            Näringsministern är den person som av Stefan Löfven är utsedd
            för att utveckla företagsamheten i Sverige, värna det svenska
            företagsklimatet och se till att jobben blir fler i fler växande
            företag. Jag hade en enkel fråga till näringsministern: Anser
            ministern att det är en statlig angelägenhet att hyra ut bilar,
            jordfräsar, bajamajor, handverktyg och ett antal andra produkter
            som finns i ifrågavarande produktportfölj, och vad tillför staten
            för kompetens på det här området som inte den privata marknaden
            kan tillgodose?
          </note>
          <note>
            Jag tror att det är uppenbart för alla Sveriges företagare som
            hörde nä ­ ringsministerns interpellationssvar att vi inte fick
            något svar på den frågan. Vi fick i stället ett svar som hänvisade
            till att det var den dåvarande borger ­ liga regeringen som bolagiserade
            verksamheten. Det är sant. Det skedde, precis som näringsministern
            säger. Men jag är ganska övertygad om att det gjordes för att
            man så småningom skulle kunna avknoppa den bolagiserade verksamheten,
            precis som alliansregeringen gjorde med exempelvis sprit ­ tillverkningen.
            Det är naturligtvis inte en statlig angelägenhet att tillverka
            sprit.
          </note>
          <note>
            Vad får då detta för konsekvenser, fru talman? Ja, hemma i min
            valkrets Gävleborg har det fått förödande konsekvenser för flera
            småföretagare. Sedan det här statliga uthyrningsföretaget etablerade
            sig har man haft en väldigt aggressiv prissättning. Vi har kunnat
            läsa i Dagens industri om ett av företagen i Söderhamn, ett välmående
            privat företag. Det är en småföretagare som jobbar mer eller mindre
            dygnet runt. Jag råkar känna honom. Han har slitit blod för att
            få sitt företag att gå runt. Och så kommer statens bolag dit.
            Direkt tappar han ett antal affärer. Det handlar bland annat om
            40 bilar som han hade för biluthyrning.
          </note>
          <note>
            Fru talman! Jag tycker inte att detta är rimligt. Jag tycker
            inte att det är rimligt att hårt arbetande småföretagare ska behöva
            säga i tidningsartiklar i Dagens industri och i andra sammanhang:
            Vi ger upp. Vi kan inte konkurrera med staten. Vi har inte statens
            kassa i ryggen. Vi kan inte hyra ut bilar eller andra produkter
            så billigt som det statliga bolaget gör. En småföretagare i Söderhamn
            säger: Det känns helt enkelt som ett slag under bältet att någon
            som använder mina skattemedel nu kommer hit och försöker konkurrera
            ut min verksamhet .
          </note>
          <note>
            Jag tycker att det är rimligt att näringsministern, den minister
            som av Stefan Löfven är utsedd för att förbättra företagsklimatet
            och resa land och rike runt – jag har noterat att ministern reser
            med Svenskt Näringsliv och Företagarna på en regelförenklingsresa
            – förhåller sig till det faktum att företagaren i Söderhamn fick
            benen undanslagna för sin affärsverksamhet för att det kom dit
            ett statligt företag som enligt de andra företagen i branschen
            dumpade priserna med en aggressiv marknadsföring och en aggressiv
            prissättning.
          </note>
          <note>
            Jag skulle önska att ministern bara kunde svara på den enkla
            frågan: Anser ministern att det är en statlig angelägenhet att
            hyra ut bilar, jordfräsar, handverktyg och bajamajor, och vad
            finns det på det här området för behov som den privata marknaden
            inte kan tillgodose och som gör att ministern anser att det statliga
            företaget ska ha ansvar för att hyra ut bajamajor?
          </note>
          <note type="speaker">
            Anf. 79 JAN ERICSON (M):
          </note>
          <note>
            Fru talman! Jag tycker att den här debatten är så intressant
            att jag inte kan låta bli att delta i den. Det är egentligen en
            viktig, stor och principiell fråga: Vad ska staten äga och göra?
            Om man ska ha statliga bolag bör det finnas någon form av given
            samhällsnytta, där det är av speciell vikt att man har ett bolag
            i statlig ägo.
          </note>
          <note>
            Under alliansåren var vi ganska noga med att hålla isär vilka
            bolag som är viktiga för samhället och vilka bolag som verkar
            på en konkurrensutsatt marknad och därför lämpligen kan avyttras
            av staten. Vi gjorde undantag till exempel för Vattenfall, för
            vi tyckte att det var viktigt att staten äger vattenkraften. Vi
            tyckte också att det var lämpligt att malmtillgångarna i Kiruna
            låg kvar i statlig ägo, och därför behöll vi LKAB i statlig ägo.
            Men vi sålde till exempel en spritfabrik och lite annat smått
            och gott.
          </note>
          <note>
            Det här tycker jag är en ganska vettig och klok avvägning. Syftet
            med ett statligt bolag får ju aldrig vara att ta marknadsandelar
            från privata före ­ tag genom att konkurrera ut dem, vilket man
            kan göra när man har staten i ryggen. Då blir det lite olyckligt.
            Till och med i Arentos egen årsredovis ­ ning står det att bolagsledningen
            vill ta fortsatta marknadsandelar på den privata marknaden. Man
            har alltså ett uttalat syfte att konkurrera ut privata företag.
            Det tycker jag inte kan vara syftet med ett statligt bolag, i
            alla fall inte om man på allvar vill vara en regering som värnar
            om före ­ tagandet, vilket regeringen ofta pratar om. På det här
            viset agerar man precis tvärt ­ emot. Man slår undan benen på
            småföretagare.
          </note>
          <note>
            Arento etablerar sig på fler och fler orter och konkurrerar efter
            hand ut fler och fler privata företag. Det kan aldrig ha varit
            meningen med den här avknoppningen. När Alliansen knoppade av
            bolaget var självklart avsikten att man på sikt skulle sälja det,
            inte att det skulle växa och konkurrera ut privata företag.
          </note>
          <note>
            Jag vill också ställa ett par frågor till ministern. Varför tycker
            ministern att det är så viktigt att det här statliga bolaget konkurrerar
            ut privata företag genom att hyra ut alla de saker som Lars Beckman
            räknade upp? Varför är det viktigt för regeringen att ha detta
            bolag, och varför är det viktigt att det får konkurrera ut privata
            företag?
          </note>
          <note type="speaker">
            Anf. 80 Näringsminister IBRAHIM BAYLAN (S):
          </note>
          <note>
            Fru talman! Det är ju så i den här typen av debatter – det har
            jag varit med om många gånger genom åren, och även jag kan säkert
            ha gjort mig skyldig till det i opposition – att man i stället
            för att lyssna på svaret försöker skapa polemik och inte hör det
            som finns i svaret. Jag ber därför, fru talman, att få upprepa
            vad jag sa i svaret.
          </note>
          <note>
            Vad var skälet till att den moderatledda regeringen, majoritetsreger
            ­ ing ­ en, bildade detta bolag? Om jag minns det hela rätt satt
            Jan Ericson i riksdagen då. Vi satt i trafikutskottet tillsammans.
            Och jag tror att ledamoten Beckman kom in 2010. Mitt svar var
            följande: ”Som skäl för bolagisering ­ en anfördes bland annat
            att förutsättningarna för konkurrensneutralitet på marknaden ökar
            och att grunden för misstankar om korssubventionering elimineras.”
            Det var skälet till att detta bolag bildades, och det är skälet
            till att det är kvar i den form det har – att det blir mer konkurrensneutralt
            och att det inte kan misstänkas att skattebetalarnas pengar på
            ett eller annat sätt går in i detta.
          </note>
          <note>
            Direktivet för bolaget var att det skulle drivas marknadsmässigt,
            kommersiellt. Det var vad den moderatledda regeringen beslutade
            2008, och mig veterligt röstade ledamoten Ericson för detta. Nu
            hör jag från ledamöterna att syftet skulle ha varit att sedan
            avknoppa bolaget. Det är bara det att från 2008 till 2014 gick
            det sex år utan att den moderatledda regeringen gjorde något,
            så jag betvivlar att det var på det sättet.
          </note>
          <note>
            Jag hör också här om snedvriden konkurrens. Det här bolaget har
            aldrig fått något tillskott. Det finns heller inga planer på att
            ge den typen av tillskott från statskassan.
          </note>
          <note>
            Dessutom har vi strikta regler när det gäller konkurrens. Det
            ska vi ha; det är jag den förste att skriva under på som näringsminister.
            Finns det misstankar om att bolag, såväl privata som offentliga,
            snedvrider konkurrensen på ett osjyst sätt har vi ett regelverk
            för detta såväl i Sverige som i Europeiska unionen. Man kan göra
            anmälan till Konkurrensverket och i förlängningen, när det gäller
            statsstöd och annat, till Europeiska unionen. Något sådant har
            inte skett, trots dessa åthävor från talarstolen.
          </note>
          <note>
            Fru talman! Vi kan och ska ha en diskussion om vad som är lämpligt
            för staten att äga och inte äga. Man kan fråga sig vad som är
            dominans och inte. Jag konstaterar att det bolag som vi pratar
            om nu, dotterbolaget Arento, i dag har 4 procent av den marknad
            det verkar på. Är det mycket eller lite? Ja, det beror ju helt
            och hållet på vilket perspektiv man har. Men jag konstaterar att
            det här bolaget, med direktiv från denna riksdag och med Moderaternas
            stöd, bedrivs kommersiellt och också ska bedrivas kommersiellt.
            Finns det synpunkter på att man snedvrider konkurrensen, ja, då
            har vi en ordning för hur detta bedöms. Vi har konkurrensmyndigheter,
            och handlar det om statsstöd har vi både våra egna myndigheter
            och Europeiska unionen.
          </note>
          <note>
            Fru talman! Om nu detta är ett så stort problem vill jag fråga
            ledamoten Beckman varför han aldrig gjorde något under sitt partis
            regeringstid.
          </note>
          <note type="speaker">
            Anf. 81 LARS BECKMAN (M):
          </note>
          <note>
            Fru talman! Vi har nu hört näringsministern prata om Moderaternas
            politik i fyra minuter. Så gör alla statsråd nu för tiden – de
            pratar om allt utom det vi debatterar.
          </note>
          <note>
            Jag noterar också, och det får väl anses anmärkningsvärt, att
            vi har en näringsminister som inte läser Dagens industri. Jag
            rekommenderar den tidningen. Den är full av näringslivsnyheter.
            Man kan läsa om företagsamheten i Sverige. Jag tror att det vore
            bra om statsrådet ägnade någon minut då och då åt Dagens industri,
            inte minst ledarsidan.
          </note>
          <note>
            Om näringsministern hade läst Dagens industri hade han kunnat
            läsa det här: ” På hyrbilssidan kan vi inte längre vara med och
            konkurrera . Pris ­ erna är redan så pressade. Där kan vi alltså
            inte göra något, vi får bara låta nya affärer gå. Vi ser ingen
            idé att slåss mot staten i ett sådant läge.” Så säger den utkonkurrerade
            småföretagaren i Söderhamn. ”Jag tycker att det är jättekonstigt,
            att ett statligt bolag kan gå ut och konkurrera och räkna hem
            affärer på hyrbilar och vägarbetsskyltning. Skulle vi också acceptera
            att staten öppnade pizzerior och frisersalonger?” Det frågar samme
            småföretagare.
          </note>
          <note>
            Jag noterar att statsrådet inte med ett ljud svarar på frågan
            som säkert hundratusentals företagare i Sverige ställer sig. Det
            är många som är nyfikna på svaret. Anser ministern att det är
            en statlig angelägenhet att hyra ut bilar, jordfräsar, handverktyg
            och bajamajor? Och vad tillför staten för kompetens på det här
            området som inte den privata marknaden kan tillgodose? Jag tror
            att det är många som är nyfikna på det, fru talman. Det går att
            svara ”ja, jag tycker att det är rimligt” eller ”nej, jag tycker
            att det är orimligt”. Eller också kan man prata om Moderaternas
            politik. Men jag är intresserad av vad näringsministern tycker.
          </note>
          <note>
            Vad är näringsministerns besked till de två – det är egentligen
            två – utkonkurrerade företagen i Söderhamn? De hade och har företag
            med anställda, och så kommer staten dit och etablerar sig med
            ett uthyrningsföretag som dumpar priserna så att det första som
            händer är att det ena företaget tappar en affär på 40 bilar.
          </note>
          <note>
            Då kan man säga så här: Ja, men det kanske finns en miljönytta!
            Det kanske finns någon nytta med att Arento kommer in.
          </note>
          <note>
            Jag har låtit riksdagens utredningstjänst ta fram en rapport.
            År 2018 hade Arento 2 872 fordon i sin bilpark, enligt den rapporten.
            Av de 2 872 bilarna hade 121 möjlighet till eldrift.
          </note>
          <note>
            Det finns alltså ingen som helst miljönytta. Staten agerar inte
            föredöme på något sätt. Annars hade det kanske varit en bra grej
            – 40 elbilar i Söderhamn. Då hade det kanske funnits någon nytta
            med att det här företaget får säga upp anställda. Men inte ens
            det finns.
          </note>
          <note>
            Jag vet ju att näringsministern har rest runt i landet på sin
            förenklingsresa. Vad tycker näringsministern? Det är jag intresserad
            av. Anser minis ­ tern att det är en statlig angelägenhet att
            hyra ut bilar, jordfräsar, handverktyg, bajamajor och vad det
            nu kan vara för produkter man har? Det vill Sveriges företagare
            veta. Är det en statlig angelägenhet att hyra ut bilar? Och om
            det är en statlig angelägenhet att hyra ut bilar enligt en miljöpartistisk
            och socialdemokratisk regering, borde då det här företaget gå
            före på något sätt – till exempel genom att bara hyra ut elbilar?
            Finns det något som är bra för samhället med detta statliga uthyrningsföretag?
            Det vill Sveriges företagare och andra veta.
          </note>
          <note type="speaker">
            Anf. 82 JAN ERICSON (M):
          </note>
          <note>
            Fru talman! Ja, får jag upplysa ministern om, jag röstade säkert
            för avknoppningen som gjordes – även om jag faktiskt inte satt
            i samma utskott som ministern. Vi satt kanske i var sitt.
          </note>
          <note>
            Avknoppningen i sig var inget problem. Det fanns goda och rationella
            skäl till att man gjorde den. Problemet är att bolaget har blivit
            alltmer aggressivt i sin strategi att konkurrera ut privata företag.
            Det har vuxit fram efter hand, och nu är läget faktiskt ganska
            allvarligt. Hade det varit så allvarligt under alliansåren är
            jag övertygad om att alliansregeringen hade agerat på lämpligt
            sätt, förhoppningsvis genom att sälja bolaget så att det får verka
            på samma villkor.
          </note>
          <note>
            Marknadsmässighet talar ministern om. Jag tycker att det kan
            diskuteras. När företag – flera stycken på olika ställen – vittnar
            om att Arento tar uppdrag genom underprissättning, prissättning
            som helt enkelt inte går att räkna ihop eller räkna hem, är det
            något som inte stämmer.
          </note>
          <note>
            Sedan kan jag konstatera att ministern som vanligt skyller ifrån
            sig. Det är som sagt regeringens nya mantra. Vi har hört statsministern
            säga att LAS orsakade våldtäkterna. Vi har hört att jobbskatteavdraget
            orsakade ungdomsbrottsligheten. Nu har vi också hört att Alliansens
            beslut 2008 är orsaken till att dagens regering låter statliga
            bolag konkurrera ut privata företag.
          </note>
          <note>
            Någon gång måste ju den här regeringen ta ansvar för dagens problem
            och dagens politik. Det kan mycket väl vara så att det har fattats
            beslut tidigare av tidigare regeringar, både alliansregeringen
            och tidigare än så. Men verkligheten förändras och saker förändras
            i samhället, och då är det dagens regering som måste hantera dagens
            problem.
          </note>
          <note>
            Ibland undrar man om RUT-avdraget också är orsaken till coronaviruset.
          </note>
          <note type="speaker">
            Anf. 83 Näringsminister IBRAHIM BAYLAN (S):
          </note>
          <note>
            Fru talman! Det tillhör väl den moderna politiken att man låtsas
            att någon annan har sagt något den inte har sagt därför att det
            passar ens egen argumentationslinje. Min uppfattning, som jag
            har blivit tillfrågad om flera gånger och försökt ge uttryck för,
            är exakt densamma som den förra moderatledda regeringens. Jag
            misstänker till och med att vi röstade likadant den gången, och
            det är mot den bakgrunden jag upprepar att det är denna riksdag
            som bestämmer hur bolagen styrs i det specifika fallet med Svevia
            och dotterbolaget Arento. Denna riksdag har med våra gemensamma
            röster – där har vi haft och har samma uppfattning – bestämt att
            de ska drivas kommersiellt. Vi ställer krav på avkastning i bolagen
            – här har vi inget samhällsuppdrag – och de ska konkurrera på
            samma villkor som andra. Vi har alltså inte tillfört och planerar
            inte heller att tillföra några skattepengar, så som Lars Beckman
            antydde förut .
          </note>
          <note>
            Anser man att så har skett i ett bolag, oavsett om det är ett
            privat företag eller ett statligt eller kommunalt ägt företag,
            det vill säga ett offentligt bolag, gör man en anmälan till konkurrensmyndigheten.
            Jag har inför denna debatt kollat om det har inkommit någon sådan
            anmälan. I så fall ska den hanteras enligt den ordning vi har;
            det finns en ganska tydlig juridisk ordning för detta. Men jag
            kunde inte hitta någon. Det står företag och privatpersoner fritt
            att göra en sådan anmälan så att konkurrensmyndigheterna kan gå
            igenom detta och se till att reglerna efterföljs.
          </note>
          <note>
            På det sättet menar jag att dessa två moderata ledamöter går
            lite fel om de tror att vi ska fatta beslut utifrån rubriker i
            enskilda tidningar. Det finns en ordning för när konkurrensen
            sätts ur spel. Den ordningen gäller alla, och den ska också tillämpas.
            Om det dessutom finns misstankar om osjyst stöd i form av statsstöd
            finns det en europeisk ordning, som av och till också används.
            Jag menar att vi, om det finns problem, har en ordning för detta.
            Det är samma ordning som har gällt under alla regeringar.
          </note>
          <note>
            Fru talman! Jag vet ju att det finns en ideologisk skillnad oss
            emellan. Moderaterna har ju numera – det var inte så på Reinfeldts
            tid – intagit en hållning som innebär att man gärna vill sälja
            ut statlig verksamhet, nästan oavsett vilken. Det är klart att
            det ibland kan finnas pragmatiska skäl för detta: Det finns ingen
            anledning för staten att bedriva viss verksamhet. Ibland kan det
            finnas mycket goda skäl för staten att bedriva verksamhet. Vi
            hörde tidigare om energisektorn, och det finns säkert ett antal
            andra områden på infrastrukturområdet där vi också kan vara överens
            om detta.
          </note>
          <note>
            Jag kan försäkra ledamöterna: Även om vi var – och jag misstänker
            att partierna fortfarande är – överens om hur just ordningen med
            Svevia skulle se ut kan jag vara helt tydlig med att den socialdemokratiskt
            ledda reger ­ ingen aldrig kommer att rea ut skattebetalarnas
            egendom. Vi ska naturligtvis se till att detta drivs pragmatiskt.
            Vi ska ställa krav på hållbarhet och föredöme. Om någon bryter
            mot reglerna och det förekommer osjyst konkurrens finns det en
            ordning för anmälan till konkurrensmyndigheter och ytterst till
            Europeiska unionen.
          </note>
          <note type="speaker">
            Anf. 84 LARS BECKMAN (M):
          </note>
          <note>
            Fru talman! Det finns många samhällsutmaningar i Sverige just
            nu. Den kraftigt ökade brottsligheten mot privata företag är en.
            Företagen vittnar om att det är närmast meningslöst att anmäla
            inbrott eller stöld av diesel eftersom uppklaringsprocenten är
            så låg.
          </note>
          <note>
            Kompetensutvisningarna är ett annat stort bekymmer för näringslivet.
            Värdefulla medarbetare blir utvisade på grund av bagatellartade
            fel – medarbetare som behövs i det enskilda företaget.
          </note>
          <note>
            Ett annat bekymmer är att det är svårt att få tag på rätt utbildad
            arbetskraft. Här krävs det stora insatser för att förbättra matchningen
            av arbetssökande med enskilda företag och för att förbättra yrkesutbildningen.
          </note>
          <note>
            Men, fru talman, jag har aldrig stött på ett företag som anser
            att det finns en bristande konkurrens när det gäller uthyrning
            av jordfräsar, borrmaskiner, bajamajor, bilar eller vad det nu
            är. Tvärtom borde staten – jag skäms inte för att säga det – renodla
            sin roll. Staten ska sätta upp spelregler och förutsättningar
            för det privata näringslivet men ska självklart inte konkurrera
            ut det.
          </note>
          <note>
            Jag skulle vilja rekommendera näringsministern att åka till Söderhamn.
            Titta de två företagare i ögonen som nu har fått se de stora affärerna
            gå förlorade och säg: Jag är stolt socialdemokrat – det är så
            här jag tycker att staten ska driva företag. Titta småföretagarna
            i ögonen och säg att det som sker just nu är rätt och riktigt
            ! Det är det inte.
          </note>
          <note>
            Jag tycker inte att det är fel att som politiker kunna ändra
            sig, utveckla sin politik eller styra verksamheten om något sker
            som man inte tycker är rimligt. Att staten agerar på det här sättet
            är inte rimligt, fru talman.
          </note>
          <note>
            Tack för debatten denna sena kväll!
          </note>
          <note type="speaker">
            Anf. 85 Näringsminister IBRAHIM BAYLAN (S):
          </note>
          <note>
            Fru talman! Detta är verkligen att försöka polemisera i en fråga
            där jag tror att vi i grund och botten är överens. Om konkurrensen
            sätts ur spel, oavsett av vilket skäl, har vi en ordning för detta,
            Lars Beckman. Så har det varit under tidigare regeringar, och
            så är det i dag.
          </note>
          <note>
            Jag skulle rekommendera företagare, oavsett bransch, som känner
            eller misstänker att det är så att göra en anmälan. Då får man
            en ordentlig granskning och behöver inte gå efter rubriker i tidningarna.
            Det tror jag, oavsett regering, är ett ganska dåligt sätt att
            bedriva politik.
          </note>
          <note>
            Fru talman! Det finns många utmaningar. Sverige har på många
            sätt ett fantastiskt bra företagsklimat. Detta kommer till uttryck
            i de jämförelser som görs med många andra länder. Det är ingen
            slump att Sverige i nästan alla mätningar ligger bland topp tio
            i världen när det gäller företagsklimat.
          </note>
          <note>
            Detta innebär naturligtvis inte att vi ska slå oss till ro, tvärtom.
            Många av de frågor som Lars Beckman tar upp är ju verkliga. En
            av de kanske svåraste är just kompetensförsörjningen. Sysselsättningsgraden
            har i många delar av vårt land varit så hög att just detta kanske
            har varit ett av de stora problemen med att växa.
          </note>
          <note>
            Att se över regelförenklingar en sak . Att se över tillämpningen
            av reglerna är ytterligare en sak. Att vi krokar arm med vårt
            näringsliv och försöker bli starka även när det gäller export
            är en tredje sak. Att vi nu tittar över hur vi ska stärka forskning,
            utveckling och innovation i vårt land är en fjärde.
          </note>
          <note>
            Så nog finns det utmaningar. Dem ska vi naturligtvis fortsätta
            att ta tag i, gärna tillsammans med näringslivet. Vi ska också
            ha tydliga regler. Är det någon som känner att de reglerna inte
            följs finns det en ordning för att anmäla och få detta utrett
            så att det sker på ett sjyst sätt.
          </note>
          <note>
            Interpellationsdebatten var härmed avslutad.
          </note>
          <note>
            § 11 Svar på interpellation 2019/20:314 om offentligt stöd till
            näringslivet
          </note>
          <note type="speaker">
            Anf. 86 Näringsminister IBRAHIM BAYLAN (S):
          </note>
          <note>
            Fru talman! Tobias Andersson har frågat mig om jag och regeringen
            ämnar verka för att kartlägga de offentliga stöden och dessas
            effektivitet och resultat samt huruvida jag anser att det från
            regeringens sida finns skäl att minska berörda anslag.
          </note>
          <note>
            Tobias Andersson ställer sina frågor med anledning av två studier
            från Tillväxtanalys, den ena från 2014 och den andra från 2015,
            som kommit fram till att många myndigheter varit involverade i
            administrationen av stöden och att två program på Vinnova inte
            kunnat påvisa statistiskt säkerställda effekter utifrån vissa
            indikatorer.
          </note>
          <note>
            Jag vill inleda med att påminna om att Sverige rankas som ett
            av världens främsta innovationsländer. I exempelvis European Innovation
            Scoreboard har Sverige rankats högst fyra år i rad. Sverige blir
            också ofta kontaktat av andra länder som vill lära av vårt innovationssystem.
          </note>
          <note>
            Med detta sagt behöver vi också ständigt förbättra oss avseende
            både olika typer av offentliga insatser för att möta nya utmaningar
            och våra metoder för att utvärdera nyttan av insatserna. Det är
            näringslivets innova ­ tionskraft, effektivitet och höga kunskapsinnehåll
            som gör att Sverige är en internationellt konkurrenskraftig ekonomi.
            Förutsättningarna för när ­ ingslivet måste därför ständigt utvecklas
            och förbättras så att Sverige kan fortsätta vara en framgångsrik
            välfärdsekonomi.
          </note>
          <note>
            Regering en har under den senaste tiden tagit initiativ till
            ett antal åtgärder . Bland annat har Tillväxtanalys fått i uppdrag
            att ta fram förslag för förbättrade utvärderingsmetoder för näringspolitiken,
            vilket slutrapporterades 2018. Detta har i sin tur lett till ett
            utvecklingsarbete som nu pågår inom Regeringskansliet.
          </note>
          <note type="speaker">
            Anf. 87 TOBIAS ANDERSSON (SD):
          </note>
          <note>
            Fru talman! Tack, näringsminister Ibrahim Baylan, för svaret!
          </note>
          <note>
            Olika former av offentligt stöd till näringslivet har länge varit
            en etablerad del av svensk innovations- och tillväxtpolitik. Skattemedel
            som hade kunnat gå till att anställa fler poliser, undersköterskor
            och lärare delas i stället ut till diverse myndigheter och statliga
            bolag i en stundtals naiv förhoppning om att dessa i sin tur ska
            kunna främja svensk innovationsförmåga och tillväxt.
          </note>
          <note>
            En vän av marknadsekonomi hade kunnat påpeka att det finns en
            risk för att dessa medel inte allokeras optimalt när staten direkt
            eller indirekt står för fördelningen. En vän av konkurrensneutralitet
            hade kunnat önska att staten inte konkurrerade med privat riskkapital
            på den fria marknaden. En vän av värnandet av skattemedel hade
            kunnat gå så långt som att säga att dessa skatteintäkter i stället
            skulle ha fått vara kvar hos dem som inbringat dem. På så vis
            hade marknaden själv fått styra över deras framtida placering.
          </note>
          <note>
            Med detta sagt vill jag tillstå att Sverigedemokraterna på intet
            sätt tror att allt offentligt stöd till näringslivet är av ondo.
            Det kan naturligtvis finnas behov av marknadskompletterande insatser,
            inte minst i mindre näringslivsoptimala delar av landet. För oss
            är det centrala att det offentliga stödet på riktigt genererar
            ett mervärde och att det inte snedvrider marknaden genom att konkurrera
            ut privata aktörer eller hålla ineffektiva och olönsamma företag
            vid liv på skattebetalarnas bekostnad.
          </note>
          <note>
            Med den infallsvinkeln finner vi det därför problematiskt att
            det offentliga stödet tycks öka utan att man till dags dato har
            kunnat bevisa att ett tydligt mervärde genereras och att effektivitet
            och god uppföljning präglar verksamheten.
          </note>
          <note>
            I min interpellationstext citerade jag en granskning av innovationsmyndigheten
            Vinnova, genomförd av Tillväxtanalys. Citatet löd så här: ” Analysen
            indikerar inga statistiskt säkerställda positiva effekter av stöden
            på antal anställda, arbetskraftsproduktiviteten, andelen högutbildade
            arbetstagare eller andelen forskare; varken under programmens
            löptid eller efter att stöden avslutats. ” Liknande iakttagelser
            har förekommit i en rad olika analyser och rapporter.
          </note>
          <note>
            Anders Gustafssons doktorsavhandling i fyra delar visar att företag
            som får statliga bidrag uppvisade ökade vinster och ökad produktivitet
            men att detta endast är kortsiktigt. På lång sikt syns inga effekter
            alls. Hans teori är dessutom att ju mindre produktivt ett företag
            är, desto fler stöd söker man, eftersom alternativkostnaden blir
            lägre.
          </note>
          <note>
            Tre forskare granskade i artikeln ”Statliga innovationsstöd till
            små och medelstora företag – har de någon effekt?” två selektiva
            företagsstöd från Vinnova. De skrev följande i sitt resultat:
            ” Vi kan således inte förkasta hypotesen att Vinn nu och Forska
            &amp; Väx inte har någon effekt på antalet anställda i de stödmottagande
            företagen efter det att stödperioden har avslutats. ”
          </note>
          <note>
            Fru talman! Jag väljer att stanna där. Det är min starka uppfattning
            att det empiriska underlaget talar sitt tydliga språk. Min fråga
            till näringsministern är därför fortsatt om han anser att det
            finns skäl att minska berörda anslag eller åtminstone ytterligare
            granska deras effekt och resultat.
          </note>
          <note type="speaker">
            Anf. 88 Näringsminister IBRAHIM BAYLAN (S):
          </note>
          <note>
            Fru talman! Det var l ite oväntat att Tobias Andersson och Sverigedemokraterna
            skulle komma ut som nyliberaler i ekonomisk politik. Det är ju
            ofta hos nyliberaler man hittar denna tilltro till att om man
            bara låter marknaden sköta allt kommer det att lösa sig. Jag delar
            inte den uppfattningen.
          </note>
          <note>
            Vi ska ha en marknadsekonomi, men särskilt för ett litet, exportberoende
            land som är starkt konkurrensutsatt finns det mycket goda skäl
            att ha ett tätt och nära samarbete med såväl akademin som det
            privata näringslivet. Sanningen att säga tror jag att det är ett
            av de starkaste skälen till att Sverige i mätning efter mätning
            internationellt kommer ut så starkt i jämförelse med många andra
            länder. Det gäller både företagsklimat och innovationskraft.
          </note>
          <note>
            Sanningen är att Sverige aldrig kommer att kunna konkurrera med
            volymer. Vi är 10 miljoner invånare. Vi har en marknad som i sig
            inte kan bära den typ av globala företag som har vuxit fram i
            vårt land.
          </note>
          <note>
            Låt mig ge ett exempel: Volvo Lastvagnar. Det är ett fantastiskt
            fint bolag med säte i Göteborg. Det sysselsätter väldigt många
            människor. Där samarbetar vi kring innovation och utveckling,
            till exempel när det gäller elektrifiering av lastbilar. Varför
            gör vi det? Jo, Tobias Andersson, de allra flesta begriper att
            särskilt i ett läge där man måste få fram nya innovationer finns
            det kostnader för forskning, utveckling och innovation som är
            förknippade med detta. Om man som företagare då ska ta alla kostnader
            själv – särskilt om man ska vara föregångare, som vi i Sverige
            gärna vill vara för att just stärka vår konkurrenskraft – riskerar
            ju ens konkurrenskraft att slås ut.
          </note>
          <note>
            I Volvofallet talar vi om ett företag som exporterar 98 procent
            av allt de tillverkar i vårt land. Varför? Jo, vår marknad är
            alldeles för liten. De volymer som efterfrågas i det här landet
            är alldeles för små för den typen av stora företag. Men ändå har
            de vuxit fram. Varför det? Jag skulle utan tvekan säga att det
            beror på att de ända från början, särskilt när de var små och
            innovativa, har haft ett tätt samarbete med det offentliga. Detta
            borde rimligtvis också Tobias Andersson och Sverigedemokraterna
            begripa.
          </note>
          <note>
            Alla känner ju till samarbetena mellan Volvo och FMV eller mellan
            Ericsson – L. M. Ericsson, som det hette då – och Telia. Det är
            bara några exempel på hur detta har börjat och sedan utvecklats
            till att bli stora, globala företag som inte bara genererar väldigt
            bra exportintäkter utan också sysselsätter tiotusentals människor.
          </note>
          <note>
            Då frågar jag: Gör vi tillräckligt? Jag skulle säga nej. Jag
            skulle vilja göra ännu mer. Det som Tobias Andersson nu gör tror
            jag är ett stort misstag. Det är som att skjuta sig själv i foten
            att ställa anställning av poliser mot företagsutveckling, innovationer
            och tillväxt. Våra skattemedel kommer ju av att vår ekonomi växer,
            att våra företag tillverkar, anställer och exporterar. Det är
            därifrån skattemedlen i grund och botten kommer.
          </note>
          <note>
            Om man gör misstaget att dra in de resurser som gör att vi kan
            så för framtiden kommer det att innebära att vi blir fattigare.
            Det blir färre anställda och mindre pengar till forskning och
            utveckling. Att dra in satsningar på forskning, innovation och
            utveckling – det är ju detta som pengarna går till – leder till
            att vi blir fattigare. Då blir det färre poliser, färre lärare
            och färre sjuksköterskor.
          </note>
          <note type="speaker">
            Anf. 89 TOBIAS ANDERSSON (SD):
          </note>
          <note>
            Fru talman! Tack återigen för svaret, näringsministern! Näringsministern
            bemöter faktiskt inte den kritik som jag lyfter fram. Det empiriska
            underlag som jag har redogjort för här stämmer inte överens med
            den verklighetsbild som Ibrahim Baylan företräder i talarstolen.
          </note>
          <note>
            När man har granskat flera av de berörda stöden mot kontrollgrupper
            har man inte kunnat märka att de har genererat någon ökad innovationskraft
            eller tillväxt. Då är det naivt att hålla fast vid att det fortfarande
            är bra politik. Då tycker jag att det faktiskt finns fog för att
            överväga att se över detta.
          </note>
          <note>
            Med detta sagt upplever jag inte att regeringen har agerat tillräckligt
            i denna fråga. I mitt första inlägg refererade jag till en rad
            studier som har påpekat existerande brister. I sitt skriftliga
            svar refererade dessutom näringsministern själv till en rapport
            från Tillväxtanalys, som år 2018 föreslog följande: ” Till sist
            föreslår Tillväxtanalys att en översikt, en löpande kartläggning,
            av näringspolitiska insatser i Sverige tas fram. En sådan kartläggning
            kan vara ett värdefullt verktyg för att bland annat identifiera
            överlapp av näringspolitiska insatser, och för att kunna förklara
            hur de olika insatserna relaterar till varandra. ”
          </note>
          <note>
            Trots allt detta kan näringsministern endast hänvisa till att
            det har lett till ett utvecklingsarbete som nu pågår inom Regeringskansliet.
          </note>
          <note>
            Fru talman! Näringsministern får gärna redogöra mer i detalj
            för det nämnda utvecklingsarbetet. Hittills har näringsministern
            varken kunnat motbevisa min och andras tes om att delar av det
            offentliga näringslivsstödet är missriktat och ineffektivt eller
            kunnat försäkra mig om att reger ­ ing ­ en i detta nu ser över
            och åtgärdar de påtalade bristerna.
          </note>
          <note>
            Fru talman! När fokus i stort för denna interpellation ligger
            på innova ­ tionsmyndigheten Vinnova tänkte jag passa på att nämna
            några av de pro ­ jekt som de finansierat och som i nuläget är
            pågående:
          </note>
          <note>
            400 000 kronor tilldelas Mustard AB för projektet Ökad jämlikhet
            och jämställdhet inom andrahandsuthyrning. Syftet är att ”skapa
            en förståelse för vilka förutsättningar som krävs på andrahandsmarknaden
            för personer som inte tillhör normen”.
          </note>
          <note>
            680 000 kronor tilldelas Tengbomgruppen AB för Testlab – normkrea
            ­ tiv arkitektur.
          </note>
          <note>
            1 919 000 kronor tilldelas SCA Skog AB för projekt om normkritisk
            innovation för ökad jämställdhet och attraktivitet. Målet är att
            omvandla könsstereotypa föreställningar om kön, kompetens och
            arbete.
          </note>
          <note>
            Mälardalens högskola tilldelas 2,5 miljoner för Normmedvetna
            rum för lek och lärande i förskolan. Målet handlar om att bygga
            om förskolor så att de främjar och stöder barns mångsidiga lek
            och lärande och är fria från normer som begränsar.
          </note>
          <note>
            Stockholms universitet tilldelas närmare 2 miljoner för implementering
            av en modell för mångfald och inkludering.
          </note>
          <note>
            Fru talman! Om det inte har framgått så är min poäng att dessa
            projekt omöjligen kan anses stärka svensk innovationsförmåga.
            Det är för mig direkt omöjligt att förstå varför man med innovation
            som motiv ska ödsla pengar på projekt likt dessa. Näringsministern
            var själv inne på vikten av att investera i innovation med mera.
            Då är frågan varför man ödslar pengar på projekt som uppenbarligen
            inte genererar någon form av innovation eller tillväxt.
          </note>
          <note>
            Fru talman! Min fråga till näringsminister Ibrahim Baylan är
            ifall han finner det rimligt och försvarbart att svenska skattebetalare
            ska finansiera projekt likt dessa med påstådda motiv om innovation.
          </note>
          <note type="speaker">
            Anf. 90 Näringsminister IBRAHIM BAYLAN (S):
          </note>
          <note>
            Fru talman! Låt mig vara tydlig med min generella hållning. Jag
            tror aldrig att vi kommer att vara så bra att vi kan slå oss till
            ro och säga: Nu behöver ingenting göras. Det gäller de verktyg
            vi använder och de regler vi har. Jag tror att vi ständigt måste
            både gå igenom och analysera.
          </note>
          <note>
            Det hänvisas till analyser från Tillväxtanalys. Det är en myndighet
            som vi ger i uppdrag att analysera och komma med förslag, och
            de förslagen bearbetar vi kontinuerligt för att se till att vässa
            våra verktyg. Det är, tror jag, ett klokt sätt att använda våra
            begränsade resurser. Det handlar också om att lägga ned sådant
            som inte funkar och att stärka det som uppenbarligen är till gagn
            för utvecklingen i vårt land.
          </note>
          <note>
            Nu väljer Tobias Andersson att ta fram ett antal frågor som handlar
            om jämställdhet och mångfald. Jag har som minister inte möjlighet
            att gå in på enskilda fall – det känner Tobias Andersson väl till.
            Låt mig generellt sett säga så här: Det är välkänt, såväl i Sverige
            som internationellt, att om man ska ha innovation, dynamik och
            kreativitet är det bra att ha väldigt blandade miljöer med kvinnor
            och män. Det är därför Sverige, tror jag, hävdar sig väldigt väl.
            Sverige är ett litet land där vi hela tiden behöver tänka nytt.
            Det är också ett faktum att Sverige, trots att vi inte är jämställda,
            har kommit längre än många andra länder när det gäller jämställdhet
            och att ta till vara både mäns och kvinnors kraft. På samma sätt
            är det väl belagt, såväl i naturen som bland människor, att mångfald
            är bra för kreativitet. Vi utvecklas om vi har olika erfarenheter
            och möts med de erfarenheterna.
          </note>
          <note>
            Fru talman! Det är välkänt att Sverigedemokraterna har en helt
            annan syn på jämställdhet och mångfald – det är väl belagt. Sverigedemokraterna
            har här i riksdagen motionerat om att man ska försöka rulla tillbaka
            många av de framsteg som har skett de senaste årtiondena när det
            till exempel gäller jämställdhet. Jag delar inte den uppfattningen.
          </note>
          <note>
            Varför ägnar sig då Vinnova åt den här typen av frågor? Det gör
            de av ett mycket enkelt skäl. Man tänker ofta att innovation är
            teknikutveckling och nya affärsmodeller. Men det handlar också
            om policyutveckling. Låt mig ta ett exempel som Tobias Andersson
            själv var inne på: skogen. Vi vet i dag att det är en väldigt
            mansdominerad sektor. Vi vet också att det är en sektor som likt
            många andra har stora bekymmer när det gäller kompetensförsörjningen
            och personalförsörjningen. Om vi gemensamt kan hjälpa till för
            att få förändringar som gör att fler kvinnor söker sig till den
            sektorn är det klart att det är till gagn för den industrin. Det
            är någonting som näringslivet i industrin inser men uppenbarligen
            inte Sverigedemokraterna. De är kvar i någon gammal bild av att
            jämställdhet inte är att betrakta som en hjälp för ekonomisk tillväxt,
            för dynamik och för innovation. Jag delar inte den uppfattningen.
          </note>
          <note>
            Jag kan som minister, som sagt, inte gå in på enskilda fall,
            men jag menar att man är helt fel ute om man tror att mångfald
            och jämställdhet är till skada för vårt näringsliv. Vi är starka
            i detta land när det gäller vår innovationskraft, jämfört med
            hur det är i många andra länder, just tack vare det som jag har
            nämnt.
          </note>
          <note type="speaker">
            Anf. 91 TOBIAS ANDERSSON (SD):
          </note>
          <note>
            Fru talman! Jag tackar åter för svaret från näringsministern.
            Jag vill tro att man kan värna och förespråka jämställdhet samtidigt
            som man tycker att det är direkt orimligt att statens innovationsmyndighet
            driver projekt om normkreativ arkitektur eller lägger sig i hur
            barn leker på förskolor. Jag vill tro att man kan vara för jämställdhet
            och motsätta sig att staten lägger pengar på detta i någon form
            av förklädd innovationspolitik.
          </note>
          <note>
            Jag upplever ännu inte att näringsministern har funnit mod att
            i denna kammare tydligt framhålla behovet av en ordentlig översyn
            av offentligt stöd till näringsverksamhet. Än mindre har näringsministern
            erkänt att det finns goda skäl, givet bland annat det underlag
            jag tidigare refererade till i denna interpellationsdebatt, att
            överväga nedskärningar i denna typ av statlig verksamhet.
          </note>
          <note>
            I mitt första anförande refererade jag till Anders Gustafssons
            doktorsavhandling. I den försöker han analysera varför det finns
            olika typer av politiska åtgärder som alltför sällan är särskilt
            effektiva. Gustafssons något dystra svar i sammanhanget är att
            politiker vill visa handlingskraft och att handlingen i sig kan
            vara mer viktig än handlingens effektivitet.
          </note>
          <note>
            Fru talman! Jag räds att det är så i detta fall, och näringsministern
            har inte kunnat vare sig bemöta det eller bevisa motsatsen.
          </note>
          <note type="speaker">
            Anf. 92 Näringsminister IBRAHIM BAYLAN (S):
          </note>
          <note>
            Fru talman! Det är väldigt konstigt att bli anklagad för att
            inte vilja analysera när det sedan hänvisas till ett antal analyser
            som görs av en myndighet som är direkt underställd Näringsdepartementet
            och därmed också mig som näringsminister. Tillväxtanalys gör ju
            dessa analyser på uppdrag av oss.
          </note>
          <note>
            Det duger inte att bara göra analyser. Man måste också använda
            resultatet. Det var precis det som jag sa i mitt interpellationssvar.
            Utifrån detta ser vi hur vi kan effektivisera vårt sätt att jobba.
          </note>
          <note>
            Sverige hävdar sig mycket väl. Sverige är nummer ett i EU när
            kommissionen går igenom innovationskraften i Europeiska unionen.
            Globalt hamnar vi nästan alltid bland topp tio, oftast i den övre
            halvan. Även om det är så är det alltid en fara, särskilt för
            ett litet land, att slå sig till ro. Det kommer vi inte att göra.
          </note>
          <note>
            Jag tror också att det är ett misstag att tro att allting kommer
            att ordna sig om man låter detta vara. Om man kan Sveriges historia
            vet man hur det varit för många av de svenska storföretag som
            i dag dominerar sina marknader, vilket jag med stolthet ser, inte
            minst när det gäller att hela tiden hitta på nya innovativa sätt
            att göra saker och ting på. De har tillkommit via entreprenörer
            som ofta har fått sina första samarbeten och sina första order
            via det offentliga.
          </note>
          <note>
            Här finns, tror jag, nyckeln till många av de utmaningar och
            problem men också möjligheter som vi ser i en värld där klimatomställningen
            kräver att vi gör om saker och digitaliseringen skapar väldigt
            många nya möjligheter. Det finns alltså väldigt många skäl till
            att fortsätta att jobba tillsammans, och det tänker jag göra som
            näringsminister.
          </note>
          <note>
            Interpellationsdebatten var härmed avslutad.
          </note>
          <note>
            § 12 Svar på interpellation 2019/20:306 om konferensen om EU:s
            framtid
          </note>
          <note type="speaker">
            Anf. 93 Statsrådet HANS DAHLGREN (S):
          </note>
          <note>
            Fru talman! Ludvig Aspling har frågat mig bland annat om det
            finns behov av att förändra det nuvarande sättet att delta i den
            europeiska demokratin och om medborgarpaneler skulle ha en starkare
            demokratisk förankring än förslag från parlamentariker.
          </note>
          <note>
            Jag anser att folkvalda parlament som väljs i allmänna val är
            det sätt att kanalisera folkviljan som har högst legitimitet i
            europeisk demokrati. Kommissionen har föreslagit att framtidskonferensen
            ska använda sig av dialoger direkt med medborgarna för att få
            del av deras syn på EU:s utveckling. Jag välkomnar det, men jag
            ser inte de här medborgardialogerna som ett sätt att förändra
            grunderna för hur vår demokrati utövas utan snarare som ett av
            flera sätt för medborgarna att komma till tals.
          </note>
          <note>
            Det är en demokratisk rättighet, och det är angeläget, att alla
            medborgare har möjlighet att delta i och kan påverka det politiska
            beslutsfattandet också mellan valen. Det är inget nytt. Det borde
            ligga i allas intresse, inte minst våra politiska partiers, att
            det skapas förutsättningar för en mer lev ­ ande debatt om EU-politiken.
          </note>
          <note>
            Fru talman! Regeringen arbetar långsiktigt för att förbättra
            medborgarnas möjligheter att vara delaktiga i EU-arbetet. Det
            handlar bland annat om att öka kunskapen om hur EU fungerar, att
            tillgängliggöra information om EU-arbetet och att föra en dialog
            med olika samhällsaktörer om beslut som fattas på den europeiska
            nivån . Om framtidskonferensen kan hjälpa till att engagera medborgarna,
            inte minst de unga, i det offentliga samtalet om EU-frågorna är
            det i grunden något bra.
          </note>
          <note>
            Även på EU-nivå gör både kommissionen och Europaparlamentet mycket
            för att fånga upp tankar och idéer direkt från dem som berörs
            av olika typer av förslag. Offentliga samråd, seminarier och debatter
            i medlemsstaterna dit allmänheten bjuds in är några sådana exempel.
          </note>
          <note>
            Vid regeringens överläggning med utrikesutskottet i slutet av
            januari om konferensen fick regeringen ett brett stöd för sina
            ståndpunkter, och utskottets majoritet gav uttryck för att initiativet
            i grunden är bra.
          </note>
          <note>
            Medborgarna kommer att bjudas in att delta aktivt, men det är
            parlamenten och de valda partiföreträdarna som ytterst representerar
            medborgarna i det politiska beslutsfattandet. Framtidskonferensen
            kan inte och ska inte rucka på den grundordningen. Det är något
            som jag också förde fram vid januarimötet med rådet för allmänna
            frågor.
          </note>
          <note>
            Olika typer av dialoger om EU-frågor är alltså inget nytt påfund.
            De har funnits länge, och de är viktiga, som sätt att fånga upp
            tankar och idéer och därmed bidra till en mer välmående demokrati.
            De är alltså att se som ett komplement till den representativa
            demokratin.
          </note>
          <note>
            Regeringen vill se att genomförandet av den strategiska agendan
            utgör fokus i diskussionerna under framtidskonferensen. Samtidigt
            kan naturligtvis även andra frågor, som inte omfattas av den agendan,
            komma upp för diskussion i medborgardialogerna.
          </note>
          <note>
            Innan agendan antogs föregicks den av omfattande diskussioner
            med civilsamhället och olika aktörer. Min bedömning är att den
            avspeglar frågor som är viktiga för våra medborgare. Det handlar
            om respekt för rätts ­ staten och demokratin, att skapa jobb och
            stärka ekonomin, stoppa klimatförändringarna och stå upp för Europas
            intressen i världspolitiken.
          </note>
          <note>
            På den sista frågan om hur samtliga partigrupper i Europaparlamentet
            ska få inflytande över hur konferensen ska genomföras vill jag
            bara säga att det inte ankommer på mig som EU-minister att ha
            synpunkter på hur Europaparlamentet utformar sina interna samrådsprocedurer.
          </note>
          <note type="speaker">
            Anf. 94 LUDVIG ASPLING (SD):
          </note>
          <note>
            Fru talman! Europadagen den 9 maj kommer alltså att bli startskottet
            för den så kallade konferensen om EU:s framtid, vilken syftar
            till att åtgärda unionens berömda demokratiska underskott.
          </note>
          <note>
            Fokus kommer att ligga på dig, den vanliga EU-medborgaren. Ni
            ska få komma till tals bland annat genom särskilt utvalda medborgarpaneler.
            Era vänner med ljumt politiskt intresse ska lockas genom att politik
            blandas in i idrottsevenemang och festivaler. Era åsikter ska
            omsättas i konkret lagstiftning.
          </note>
          <note>
            Det demokratiska underskottet är en verklighet; det är det absolut.
            Vi kommer att stå bakom varje försök att tackla det, och vi har
            därför ett par ärliga funderingar kring hur detta ska gå till.
          </note>
          <note>
            För det första saknas helt en djupgående problemformulering.
            Kärnan i konferensen är ”new forms of participation”, vilket naturligtvis
            leder till frågan om vad som är fel med nuvarande sätt att delta.
            Vi har ju precis genomgått ett val till Europaparlamentet med
            ett rekordhögt deltagande. Att mindre än ett år senare återigen
            vända sig till väljarna för vägledning kan med all rätt uppfattas
            som ett tecken på svagt ledarskap. Dessutom finns det ingen opinionsundersökning
            som tyder på att det här över huvud taget är någonting som EU-medborgarna
            vill delta i.
          </note>
          <note>
            Kommissionen förklarar inte heller varför förslag från en medborgar
            ­ panel skulle ha starkare demokratisk förankring än förslag från
            de natio ­ nella parlamenten. Om syftet är att ge representanter
            för allmänheten möj ­ lighet att ta initiativ till lagförslag
            inom EU vore ett naturligt första steg dels att ge folkvalda i
            de nationella parlamenten initiativrätt – det har vi inte i dag
            – dels att flytta över kompetens från unionen till de nationella
            parlamenten.
          </note>
          <note>
            För det andra saknas en riskanalys. Medborgarpaneler riskerar
            att utgöra ett skevt urval, eftersom redan politiskt aktiva tenderar
            att vara mer engagerade. Dessutom kan det här leda till besvikelse
            när populära åsikter inte omsätts i handling. Framför allt är
            risken stor att för mycket EU under en lång tid kommer att få
            medborgarna att tröttna och sluta lyssna.
          </note>
          <note>
            Jag vet att det är svårt att tänka sig för personer som Hans
            Dahlgren och mig att det finns vanliga människor där ute som inte
            spenderar hela dagarna med att fundera över politik. Men så är
            det faktiskt, och det här är en risk som man måste beakta.
          </note>
          <note>
            Frågan är också, vilket är själva kärnan, vilken praktisk betydelse
            dessa medborgarpaneler ska få. Regeringen uttrycker saken så här:
            ” Framtidskonferensens medborgardialoger borde kunna vara ett
            verktyg för kommissionen för att ge ytterligare stöd för och förankra
            hur prioriteringarna i den strategiska agendan genomförs på bästa
            sätt. ”
          </note>
          <note>
            Formuleringen tyder på att syftet snarare är att välsigna den
            sedan tidigare beslutade agendan med en fernissa av folkförankring.
          </note>
          <note>
            Ytterligare ett tecken på att det verkliga syftet inte redovisas
            öppet är att en majoritet av Europaparlamentet, bestående av socialdemokrater
            och liberaler, beslutat att utesluta de fyra övriga partigrupperna
            och de oberoende från allt inflytande över hur konferensen ska
            genomföras.
          </note>
          <note>
            EU-ministern måste ju ändå se en viss ironi i att en konferens
            som syftar till att öka folkinflytandet börjar med att exkludera
            40 procent av väljarna från inflytande. Även om detta inte ligger
            på EU-ministerns bord finns det en viss ironi här, och det är
            jag säker på att han ser.
          </note>
          <note>
            Jag har därför ett par ganska enkla frågor: Hur kommer Sveriges
            reger ­ ing att agera om medborgarpaneler skulle visa att befolkningen
            i ett visst medlemsland absolut inte vill ta emot fler migranter?
            Kommer vi då att ta det till intäkt för att sluta pusha andra
            medlemsländer att göra detta?
          </note>
          <note>
            Varför behövs en ny form av deltagande? Vad är egentligen problemet
            med nuvarande form av deltagande?
          </note>
          <note>
            På vilket sätt anser statsrådet att en medborgarpanel har större
            demokratisk förankring jämfört med exempelvis ett tillkännagivande
            från Sveriges riksdag?
          </note>
          <note type="speaker">
            Anf. 95 Statsrådet HANS DAHLGREN (S):
          </note>
          <note>
            Fru talman! Jag vill först kommentera några av de saker som interpellanten
            nämnde i sin inledning innan jag kommer till de konkreta frågorna.
          </note>
          <note>
            Det här är inte ett sätt att ändra hur vi fattar beslut i Europeiska
            unionen. Det här är ett sätt att göra de besluten mer legitima.
            Det är ett sätt att lyssna bättre på vad de medborgar e som är
            berörda av unionens beslut känner inför de frågor som är aktuella
            på dagordningen.
          </note>
          <note>
            Det handlar inte om att bara söka vägledning om att endossera
            den strategiska agendan som sådan. Den är tagen i demokratisk
            ordning i Europeiska rådet. Vad det handlar om är att när de mycket
            allmänna principer som finns i den strategiska agendan ska genomföras
            i praktiken är det inte så dumt att också lyssna på alla dem som
            är berörda av genomförandet av agendan innan man fattar de konkreta
            besluten.
          </note>
          <note>
            Men beslutsfattandet ligger kvar. Vi har inte från regeringens
            sida nå ­ gon anledning att begära eller önska att beslutsordningen
            i Europeiska unionen ska ändras. Vi vill inte ha någon ändring
            av kompetensbalansen. Vi vill inte att det ska införas några fördragsändringar
            i anslutning till kon ­ ferensen. Vi vill inte att man ska börja
            laborera med spetskandidater och transnationella listor, som många
            andra önskar, utan vi tycker att den ord ­ ning vi har ska bestå.
          </note>
          <note>
            Så till Ludvig Asplings frågor. Att en medborgarpanel i ett land
            skulle ha en viss dedicerad uppfattning i en viss sakfråga är
            naturligtvis inte det som ska avgöra vilket ställningstagande
            den svenska regeringen ska göra i den sakfrågan. Vi är öppna för
            att lyssna på alla. Vi lyssnar också på opinioner som vi inte
            håller med om i grundläggande sakfrågor.
          </note>
          <note>
            Vi förbehåller oss rätten att när vi företräder Sverige i ministerrådet,
            efter att ha samrått i EU-nämnden, lägga fram de synpunkter som
            vi tycker är de riktiga oavsett vad som i något enskilt medlemsland
            kan komma som en stark opinion. Men det är inte dumt och fel att
            i hela den här processen ha ett öppet öra också till länder där
            man inte delar vår uppfattning i grundläggande sakfrågor.
          </note>
          <note>
            Vi kan ta frågor om flyktingmottagande och rättsstatens oberoende.
            Jag har haft stor behållning av att diskutera med mina kollegor
            både i Ungern och i Polen om ganska grundläggande meningsmotsättningar.
            Det har hjälpt mig att förstå hur resonemangen går i de länderna.
            Därför tycker jag att öppenheten för att lyssna på andra för att
            förbättra besluten inte är så dum.
          </note>
          <note>
            Jag tycker inte att det är någon bra idé att de nationella parlamenten
            skulle ha initiativrätt gentemot kommissionen. Det är ett förslag
            som har prövats tidigare. Det kallades gröna kort. Jag tror att
            riksdagen har behandlat frågan och har kommit till slutsatsen
            att den inte vill använda sig av den här typen av direkt dialog
            med kommissionen.
          </note>
          <note>
            Till sist: Jag vill inte jämföra vilket inflytande som olika
            organisationer har. Medborgarpaneler kan kanalisera intressanta
            och viktiga synpunkter på de sakfrågor som ska diskuteras. Men
            igen: Den beslutsordning vi har vill vi inte ändra på. Det är
            inte tal om att ändra på kompetensfördelningen.
          </note>
          <note type="speaker">
            Anf. 96 LUDVIG ASPLING (SD):
          </note>
          <note>
            Fru talman! Jag blir lite lugnad av det statsrådet säger här.
            Hans Dahlgren upprepar gång på gång att vi inte ska rucka på den
            ordning som nu gäller. Medborgarpanelerna blir ett debattforum
            lite grann som vanliga politiska debatter i samhället generellt.
            De ska inte ha någon speciell status. Det är lite så som jag tolkar
            det som statsrådet säger.
          </note>
          <note>
            Men det är inte det som står i meddelandet om kommissionens framtid
            , som kom från von der Leyen. I det meddelandet stod det att EU-medborgarnas
            åsikter ska omsättas i konkreta förslag. Det är någonting annat.
            Det är uppenbart så att von der Leyen och Hans Dahlgren inte är
            överens. Det måste de inte vara.
          </note>
          <note>
            Det som jag funderade på lite grann här är att konferensen kommer
            att planeras i ett sjok. Det kommer inte att vara så att den svenska
            regeringen har en konferens och sedan har kommissionen en annan.
            Det är en konferens som man ska ha. Medborgarpanelerna kanske
            till och med ska följa ett visst format. De kanske till och med
            ska finansieras enligt en gemensam modell.
          </note>
          <note>
            von der Leyen säger en sak, och statsrådet säger: Så är det absolut
            inte. Vem är det som har rätt? Var kommer schismen från? Vem är
            det som inte riktigt talar sanning? Det skulle jag vilja veta.
          </note>
          <note>
            Vad gäller öppenhet att lyssna på andra håller jag absolut med.
            Det finns inget negativt att säga om det. Vi är naturligtvis positivt
            inställda till att man kan ha en öppen och ärlig diskussion. Men
            det har inte riktigt med det här att göra.
          </note>
          <note>
            Det finns ändå en ganska öppen och ärlig diskussion om EU-frågor
            i samhället generellt. Om man är intresserad av att få veta vad
            medborgarna tycker kan man använda sig av opinionsundersökningar.
            Man kan kanske till och med använda sig av en folkomröstning lite
            då och då, även om aptiten på det numera är begränsad.
          </note>
          <note>
            Jag vet inte riktigt om medborgarpanelerna är ett så lämpligt
            verktyg. Som jag sade från början är risken uppenbar att de kommer
            att bestå av personer som redan är väldigt engagerade politiskt.
            De tenderar att ha vissa åsikter medan personer som kanske inte
            är lika engagerade har andra åsikter. Det kan ge en snedvridning.
            Därför tycker jag att verktyget inte är riktigt ändamålsenligt.
          </note>
          <note>
            Jag skulle vilja påstå att jag fortfarande är lite orolig över
            hur det kommer att sluta. Jag är tillräckligt gammal för att komma
            ihåg förra gången man hade en stor konferens där man skulle fundera
            över framtiden. Vips hade man ett Lissabonfördrag som har revolutionerat
            EU-samarbetet i grunden.
          </note>
          <note>
            Det finns en misstanke inte bara från mig utan från många som
            ser det här utifrån om att det egentliga syftet här är att komma
            fram till en fördragsreform som kommer att flytta makt från medlemsstaterna
            till Bryssel. Det är vad som händer varje gång vi har en stor
            fördragsreform.
          </note>
          <note>
            Jag skulle därför vilja fråga statsrådet om han kan garantera
            för oss här i Sveriges riksdag att hans regering kommer att blockera
            ett sådant fördragsreformförslag om det skulle komma på bordet.
          </note>
          <note type="speaker">
            Anf. 97 Statsrådet HANS DAHLGREN (S):
          </note>
          <note>
            Fru talman! Tack för de frågorna från interpellanten! Jag vill
            först säga något angående Ursula von der Leyens yttrande om att
            medborgarnas åsikter ska omsättas i praktiska förslag. Det är
            klart att det är en naturlig del i den process som vi ser framför
            oss.
          </note>
          <note>
            Det vanliga beslutsfattandet i unionen är att vi har förslag
            från den del av institutionerna som har den exklusiva initiativrätten,
            nämligen kommis ­ sionen. Det är inget konstigt att den lyssnar
            på vad medborgarnas åsikter är. Tvärtom önskar vi att det kunde
            ske mer. Det ska sedan omsättas i praktiska förslag.
          </note>
          <note>
            Det innebär inte att kommissionen blir bunden av att lägga fram
            just de förslag som en viss grupp av medborgare har vid en viss
            tidpunkt. Men det finns ett samband här, och det är en löpande
            ordning från åsikter som kommer fram i medborgarnas dialoger eller
            när man lyssnar på uppfattningar i olika länder. Att det sedan
            så småningom också blir praktiska förslag av detta är inte helt
            konstigt. Det är inte så att någon av oss talar osanning, utan
            det är en naturlig form.
          </note>
          <note>
            Sedan ifrågasätter Ludvig Aspling som jag uppfattar det om det
            verkligen finns intresse ute bland medborgarna i våra länder för
            att göra mer och komma med mer synpunkter. Räcker det inte att
            man är aktiv i de allmänna valen och i valen till Europaparlamentet?
            Jag tror faktiskt att det finns ett större intresse.
          </note>
          <note>
            Jag har bara varit EU-minister ett år. Men jag har varit runt
            en del i landet och pratat i den kapaciteten. Jag har inte bara
            varit på skolor utan på arbetsplatser och vid föreningssammankomster.
          </note>
          <note>
            Det är ett väldigt aktivt intresse för att få veta mer om inte
            bara institutioner. Det bryr de sig inte så mycket om. Det handlar
            om sakfrågorna. Vad är det för politik som vi vill driva och kan
            driva inom unionen? Jag tror att svaret på den frågan är: Ja,
            det finns ett sådant intresse.
          </note>
          <note>
            Sedan gäller det frågan om fördragsändringar. Nej, vi vill inte
            att konferensen ska ägna sig åt resonera om fördragsändringar.
            Vi vill inte ha någon kompetensförskjutning i vårt fördrag. Vi
            vill inte att vi ska införa några spetskandidats s ystem och transnationella
            listor.
          </note>
          <note>
            Jag kan naturligtvis inte ta ställning i dag, denna afton, till
            varje presumtivt fördragsförslag som kan komma någon gång i framtiden.
            Men det här är den inriktning som vi vill se för konferensen,
            och den står vi fast vid.
          </note>
          <note type="speaker">
            Anf. 98 LUDVIG ASPLING (SD):
          </note>
          <note>
            Fru talman! Vad gäller frågan om intresse kan det säkert finnas
            det i sakfrågor. Men jag ska vara helt ärlig och säga att jag
            tyckte att det var skönt när EU-valrörelsen var över, och jag
            tror att statsrådet instämmer i det.
          </note>
          <note>
            Jag tror också att många väljare tyckte att det var skönt när
            de lade rösten i valurnan. Okej, nu har jag följt det här i några
            veckor. Jag har satt mig in så gott det går. Nu har jag gjort
            mitt val. Nu vill jag slippa det här ett tag och fundera på andra
            saker i stället.
          </note>
          <note>
            Jag tror att man ska vara försiktig med att försöka pusha för
            mycket EU på människor. Människor tenderar faktiskt att sluta
            att lyssna. Jag är helt övertygad om det.
          </note>
          <note>
            Vad gäller medborgarpanelernas exakta funktion är det ingenting
            som har beslutats. Exakt hur det kommer att fungera är inte heller
            någonting som vare sig statsrådet eller jag kan känna till.
          </note>
          <note>
            Man talar om a new form of participation. Det är inte participation
            det är frågan om. Det skulle kanske vara a new form of consultation,
            eller någonting sådant.
          </note>
          <note>
            När man pratar om deltagande är det så att när man deltar i demokratin
            går man och röstar. Det är så de allra flesta människor uppfattar
            saken. Och jag tror att det man gör när man går ut med ett sådant
            här meddelande är att man lovar mer än man kan hålla. Det finns
            en uppenbar risk att man lovar mycket mer än man kan hålla och
            att det kommer att leda till besvikelse när EU-medborgare inser
            att det är business as usual och att deras synpunkter inte kommer
            att omsättas i faktisk politisk verksamhet – tyvärr.
          </note>
          <note>
            Jag har en sista kort fråga, angående hur konferensen ska organiseras.
            Jag förstår att det inte ligger på Hans Dahlgrens bord att styra
            över parlamentets inre angelägenheter, men håller inte Hans Dahlgren
            med om att det vore bättre om man hade ett bredare urval av partier
            från Europaparlamentet som fick vara med och engagera sig i konferensen?
          </note>
          <note type="speaker">
            Anf. 99 Statsrådet HANS DAHLGREN (S):
          </note>
          <note>
            Fru talman! Jag tror att jag avhåller mig från att kommentera
            den allra sista frågan.
          </note>
          <note>
            Men jag vill ändå instämma med Ludvig Aspling när det gäller
            strävan att inte lova mer än man kan hålla. Jag tycker att det
            är en väldigt bra livsregel i största allmänhet, och också i det
            här fallet. Vi ska inte måla ut detta som något annat än vad det
            är: ett sätt att få bättre kontakt med medborgarna och att få
            bättre engagemang och bättre deltagande i den debatt som handlar
            om att forma EU:s beslut för framtiden. Det tycker jag att konferensen
            kan leda oss framåt till.
          </note>
          <note>
            Jag tror inte att det finns några faror med att vi pushar EU-frågor.
            Jag tror tvärtom att vi har mycket glädje av att tala mer om de
            här frågorna, för de är mer avgörande för våra medborgare än de
            flesta kanske inser. Jag tror att vi har mycket att vinna på att
            ha en bredare och mer levande debatt om EU-frågorna.
          </note>
          <note>
            Jag är väldigt glad att vi under hösten hade möjligheten med
            en deklaration från statsministerns sida om EU-frågor och den
            debatt på partiledarnivå som följde av den. Jag tycker att det
            var ett bra initiativ, och jag tror att den konferens som kommer
            också kan bidra till en diskussion i vårt land och i alla andra
            EU-länder som kan vara till gagn för våra gemensamma mål.
          </note>
          <note>
            Interpellationsdebatten var härmed avslutad.
          </note>
          <note>
            § 13 Bordläggning
          </note>
          <note>
            Följande dokument anmäldes och bordlades:
          </note>
          <note>
            Skrivelse
          </note>
          <note>
            2019/20:77 Riksrevisionens rapport om det kommunala utjämningssystemet
          </note>
          <note>
            Framställningar
          </note>
          <note>
            2019/20:RB1 Årsredovisning för Sveriges riksbank 2019
          </note>
          <note>
            2019/20:RB2 Riksbanksfullmäktiges förslag till vinstdisposition
            2019 med mera
          </note>
          <note>
            Redogörelser
          </note>
          <note>
            2019/20:NL1 Verksamhetsredogörelse för Nämnden för lön till riksdagens
            ombudsmän och riksrevisorerna 2019
          </note>
          <note>
            2019/20:RAN1 Verksamhetsredogörelse för Riksdagens ansvarsnämnd
            2019
          </note>
          <note>
            2019/20:RR1 Riksrevisionens årsredovisning för 2019
          </note>
          <note>
            2019/20:VPN1 Verksamhetsredogörelse för Valprövningsnämnden 2019
          </note>
          <note>
            Motion
          </note>
          <note>
            med anledning av skr. 2019/20:66 Redovisning av verksamheten
            i Internationella valutafonden 2019
          </note>
          <note>
            2019/20:3491 av Elisabeth Svantesson m.fl. (M)
          </note>
          <note>
            § 14 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 14 februari
          </note>
          <note>
            2019/20:341 Skadereduktionsperspektiv på tobaksområdet
          </note>
          <note>
            av Cecilie Tenfjord Toftby (M)
          </note>
          <note>
            till socialminister Lena Hallengren (S)
          </note>
          <note>
            2019/20:342 Undervärdering av tåg- och bussresandets samhällsnytta
          </note>
          <note>
            av Jens Holm (V)
          </note>
          <note>
            till infrastrukturminister Tomas Eneroth (S)
          </note>
          <note>
            den 17 februari
          </note>
          <note>
            2019/20:343 Utvecklingen av det civila försvaret
          </note>
          <note>
            av Pål Jonson (M)
          </note>
          <note>
            till statsrådet Mikael Damberg (S)
          </note>
          <note>
            § 15 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 14 februari
          </note>
          <note>
            2019/20:955 Översynen gällande områden av riksintresse
          </note>
          <note>
            av Mikael Strandman (SD)
          </note>
          <note>
            till statsrådet Per Bolund (MP)
          </note>
          <note>
            2019/20:956 Ökade resurser till utredningar av arbetsmiljöbrott
          </note>
          <note>
            av Magnus Persson (SD)
          </note>
          <note>
            till arbetsmarknadsminister Eva Nordmark (S)
          </note>
          <note>
            2019/20:957 Utfallet av extratjänster
          </note>
          <note>
            av Lars Beckman (M)
          </note>
          <note>
            till arbetsmarknadsminister Eva Nordmark (S)
          </note>
          <note>
            2019/20:958 Utrikesfödda kvinnor och Arbetsförmedlingen
          </note>
          <note>
            av Ebba Hermansson (SD)
          </note>
          <note>
            till arbetsmarknadsminister Eva Nordmark (S)
          </note>
          <note>
            2019/20:959 Fabricerad folkbildningsverksamhet
          </note>
          <note>
            av Jonas Andersson i Linköping (SD)
          </note>
          <note>
            till utbildningsminister Anna Ekström (S)
          </note>
          <note>
            2019/20:960 Den förra utrikesministerns uppdrag i FN
          </note>
          <note>
            av Magdalena Schröder (M)
          </note>
          <note>
            till utrikesminister Ann Linde (S)
          </note>
          <note>
            den 16 februari
          </note>
          <note>
            2019/20:961 Ökad konkurrenskraft för svensk sjöfart
          </note>
          <note>
            av Åsa Coenraads (M)
          </note>
          <note>
            till infrastrukturminister Tomas Eneroth (S)
          </note>
          <note>
            2019/20:962 Tågförbindelsen mellan Stockholm och Oslo
          </note>
          <note>
            av Åsa Coenraads (M)
          </note>
          <note>
            till infrastrukturminister Tomas Eneroth (S)
          </note>
          <note>
            2019/20:963 Höghastighetståg eller nya stambanor
          </note>
          <note>
            av Åsa Coenraads (M)
          </note>
          <note>
            till infrastrukturminister Tomas Eneroth (S)
          </note>
          <note>
            2019/20:964 Mediepluralism
          </note>
          <note>
            av Matheus Enholm (SD)
          </note>
          <note>
            till kultur- och demokratiminister Amanda Lind (MP)
          </note>
          <note>
            den 17 februari
          </note>
          <note>
            2019/20:965 Kärnkraften och klimatutmaningen
          </note>
          <note>
            av Lars Hjälmered (M)
          </note>
          <note>
            till statsrådet Anders Ygeman (S)
          </note>
          <note>
            2019/20:966 En nationell barncancerstrategi
          </note>
          <note>
            av Camilla Waltersson Grönvall (M)
          </note>
          <note>
            till socialminister Lena Hallengren (S)
          </note>
          <note>
            2019/20:967 Kränkningar av mänskliga rättigheter i Etiopien
          </note>
          <note>
            av Anders Österberg (S)
          </note>
          <note>
            till utrikesminister Ann Linde (S)
          </note>
          <note>
            2019/20:968 Sträckan Göteborg–Oslo
          </note>
          <note>
            av Helena Antoni (M)
          </note>
          <note>
            till infrastrukturminister Tomas Eneroth (S)
          </note>
          <note>
            2019/20:969 Internationella stöldligor
          </note>
          <note>
            av Margareta Cederfelt (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2019/20:970 Taiwans inkludering i WHO
          </note>
          <note>
            av Margareta Cederfelt (M)
          </note>
          <note>
            till utrikesminister Ann Linde (S)
          </note>
          <note>
            2019/20:971 Svevia
          </note>
          <note>
            av Ann-Charlotte Hammar Johnsson (M)
          </note>
          <note>
            till näringsminister Ibrahim Baylan (S)
          </note>
          <note>
            2019/20:972 Ökad diskriminering av minoriteter i Iran
          </note>
          <note>
            av Anders Österberg (S)
          </note>
          <note>
            till utrikesminister Ann Linde (S)
          </note>
          <note>
            2019/20:973 Finansieringen av ett nytt cyberoperationscenter
          </note>
          <note>
            av Pål Jonson (M)
          </note>
          <note>
            till statsrådet Mikael Damberg (S)
          </note>
          <note>
            2019/20:974 Adoptioner
          </note>
          <note>
            av Cecilie Tenfjord Toftby (M)
          </note>
          <note>
            till socialminister Lena Hallengren (S)
          </note>
          <note>
            2019/20:975 Framtidens omvårdnad
          </note>
          <note>
            av Margareta Cederfelt (M)
          </note>
          <note>
            till statsrådet Matilda Ernkrans (S)
          </note>
          <note>
            § 16 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 19 februari
          </note>
          <note>
            2019/20:903 Barn i kläm i vårdnadstvister
          </note>
          <note>
            av Mikael Eskilandersson (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2019/20:909 Höghastighetståg eller nya stambanor
          </note>
          <note>
            av Anders Hansson (M)
          </note>
          <note>
            till infrastrukturminister Tomas Eneroth (S)
          </note>
          <note>
            2019/20:928 Skenskilsmässor och välfärdsbrottslighet
          </note>
          <note>
            av Ingela Nylund Watz (S)
          </note>
          <note>
            till justitie- och migrationsminister Morgan Johansson (S)
          </note>
          <note>
            2019/20:922 Barns skydd mot sexualbrott
          </note>
          <note>
            av Arman Teimouri (L)
          </note>
          <note>
            till justitie- och migrationsminister Morgan Johansson (S)
          </note>
          <note>
            § 17 Kammaren åtskildes kl. 20 . 13 .
          </note>
          <note>
            Sammanträdet leddes
          </note>
          <note>
            av tredje vice talmannen från dess början till och med § 7 anf.
            27 (delvis),
          </note>
          <note>
            av förste vice talmannen därefter till ajourneringen kl. 15.56
            och
          </note>
          <note>
            av andre vice talmannen därefter till dess slut .
          </note>
          <note>
            Vid protokollet
          </note>
          <note>
            TUULA ZETTERMAN
          </note>
          <note>
            / Olof Pilo
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Anmälan om återtagande av plats i riksdagen
          </note>
          <note>
            § 3 Meddelande om frågestund
          </note>
          <note>
            § 4 Anmälan om fördröjda svar på interpellationer
          </note>
          <note>
            § 5 Ärenden för hänvisning till utskott
          </note>
          <note>
            § 6 Ärenden för bordläggning
          </note>
          <note>
            § 7 Jakt och viltvård
          </note>
          <note>
            Miljö- och jordbruksutskottets betänkande 2019/20:MJU6
          </note>
          <note>
            Anf. 1 KRISTINA YNGWE (C)
          </note>
          <note>
            Anf. 2 JOHN WIDEGREN (M)
          </note>
          <note>
            Anf. 3 RUNAR FILPER (SD)
          </note>
          <note>
            Anf. 4 KJELL-ARNE OTTOSSON (KD)
          </note>
          <note>
            Anf. 5 MALIN LARSSON (S)
          </note>
          <note>
            Anf. 6 KJELL-ARNE OTTOSSON (KD) replik
          </note>
          <note>
            Anf. 7 MALIN LARSSON (S) replik
          </note>
          <note>
            Anf. 8 KJELL-ARNE OTTOSSON (KD) replik
          </note>
          <note>
            Anf. 9 MALIN LARSSON (S) replik
          </note>
          <note>
            Anf. 10 JOHN WIDEGREN (M) replik
          </note>
          <note>
            Anf. 11 MALIN LARSSON (S) replik
          </note>
          <note>
            Anf. 12 JOHN WIDEGREN (M) replik
          </note>
          <note>
            Anf. 13 MALIN LARSSON (S) replik
          </note>
          <note>
            Anf. 14 NINA LUNDSTRÖM (L)
          </note>
          <note>
            Anf. 15 RUNAR FILPER (SD) replik
          </note>
          <note>
            Anf. 16 NINA LUNDSTRÖM (L) replik
          </note>
          <note>
            Anf. 17 RUNAR FILPER (SD) replik
          </note>
          <note>
            Anf. 18 NINA LUNDSTRÖM (L) replik
          </note>
          <note>
            Anf. 19 MARIA GARDFJELL (MP)
          </note>
          <note>
            Anf. 20 KJELL-ARNE OTTOSSON (KD) replik
          </note>
          <note>
            Anf. 21 MARIA GARDFJELL (MP) replik
          </note>
          <note>
            Anf. 22 KJELL-ARNE OTTOSSON (KD) replik
          </note>
          <note>
            Anf. 23 MARIA GARDFJELL (MP) replik
          </note>
          <note>
            Anf. 24 JOHN WIDEGREN (M) replik
          </note>
          <note>
            Anf. 25 MARIA GARDFJELL (MP) replik
          </note>
          <note>
            Anf. 26 JOHN WIDEGREN (M) replik
          </note>
          <note>
            Anf. 27 MARIA GARDFJELL (MP) replik
          </note>
          <note>
            Anf. 28 REBECKA LE MOINE (MP)
          </note>
          <note>
            Anf. 29 KJELL-ARNE OTTOSSON (KD) replik
          </note>
          <note>
            Anf. 30 REBECKA LE MOINE (MP) replik
          </note>
          <note>
            Anf. 31 KJELL-ARNE OTTOSSON (KD) replik
          </note>
          <note>
            Anf. 32 REBECKA LE MOINE (MP) replik
          </note>
          <note>
            Anf. 33 MAGNUS PERSSON (SD)
          </note>
          <note>
            (Beslut skulle fattas den 19 februari.)
          </note>
          <note>
            § 8 Skogspolitik
          </note>
          <note>
            Miljö- och jordbruksutskottets betänkande 2019/20:MJU7
          </note>
          <note>
            Anf. 34 KRISTINA YNGWE (C)
          </note>
          <note>
            Anf. 35 JOHN WIDEGREN (M)
          </note>
          <note>
            Anf. 36 MATS NORDBERG (SD)
          </note>
          <note>
            Anf. 37 MAGNUS OSCARSSON (KD)
          </note>
          <note>
            Anf. 38 MATS NORDBERG (SD) replik
          </note>
          <note>
            Anf. 39 MAGNUS OSCARSSON (KD) replik
          </note>
          <note>
            Anf. 40 NINA LUNDSTRÖM (L)
          </note>
          <note>
            Anf. 41 ISAK FROM (S)
          </note>
          <note>
            Anf. 42 MAGNUS OSCARSSON (KD) replik
          </note>
          <note>
            Anf. 43 ISAK FROM (S) replik
          </note>
          <note>
            Anf. 44 MAGNUS OSCARSSON (KD) replik
          </note>
          <note>
            Anf. 45 ISAK FROM (S) replik
          </note>
          <note>
            Anf. 46 JOHN WIDEGREN (M) replik
          </note>
          <note>
            Anf. 47 ISAK FROM (S) replik
          </note>
          <note>
            Anf. 48 JOHN WIDEGREN (M) replik
          </note>
          <note>
            Anf. 49 ISAK FROM (S) replik
          </note>
          <note>
            Anf. 50 MARIA GARDFJELL (MP)
          </note>
          <note>
            (forts.)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 8 (forts.) Skogspolitik (forts. MJU7)
          </note>
          <note>
            Anf. 51 JOHN WIDEGREN (M) replik
          </note>
          <note>
            Anf. 52 MARIA GARDFJELL (MP) replik
          </note>
          <note>
            Anf. 53 JOHN WIDEGREN (M) replik
          </note>
          <note>
            Anf. 54 MARIA GARDFJELL (MP) replik
          </note>
          <note>
            Anf. 55 MATS NORDBERG (SD) replik
          </note>
          <note>
            Anf. 56 MARIA GARDFJELL (MP) replik
          </note>
          <note>
            Anf. 57 MATS NORDBERG (SD) replik
          </note>
          <note>
            Anf. 58 MARIA GARDFJELL (MP) replik
          </note>
          <note>
            Anf. 59 MAGNUS OSCARSSON (KD) replik
          </note>
          <note>
            Anf. 60 MARIA GARDFJELL (MP) replik
          </note>
          <note>
            Anf. 61 MAGNUS OSCARSSON (KD) replik
          </note>
          <note>
            Anf. 62 MARIA GARDFJELL (MP) replik
          </note>
          <note>
            Anf. 63 BIRGER LAHTI (V)
          </note>
          <note>
            Anf. 64 MARIA GARDFJELL (MP) replik
          </note>
          <note>
            Anf. 65 BIRGER LAHTI (V) replik
          </note>
          <note>
            Anf. 66 MARIA GARDFJELL (MP) replik
          </note>
          <note>
            Anf. 67 BIRGER LAHTI (V) replik
          </note>
          <note>
            Anf. 68 ANDRE VICE TALMANNEN
          </note>
          <note>
            (Beslut skulle fattas den 19 februari.)
          </note>
          <note>
            § 9 Riksrevisionens rapport om Sidas humanitära bistånd och långsiktiga
            utvecklingssamarbete
          </note>
          <note>
            Utrikesutskottets betänkande 2019/20:UU13
          </note>
          <note>
            Anf. 69 MAGDALENA SCHRÖDER (M)
          </note>
          <note>
            Anf. 70 MAGNUS EK (C)
          </note>
          <note>
            Anf. 71 ROBERT HALEF (KD)
          </note>
          <note>
            Anf. 72 JANINE ALM ERICSON (MP)
          </note>
          <note>
            Anf. 73 MAGDALENA SCHRÖDER (M) replik
          </note>
          <note>
            Anf. 74 JANINE ALM ERICSON (MP) replik
          </note>
          <note>
            Anf. 75 MAGDALENA SCHRÖDER (M) replik
          </note>
          <note>
            Anf. 76 JANINE ALM ERICSON (MP) replik
          </note>
          <note>
            (Beslut skulle fattas den 19 februari.)
          </note>
          <note>
            § 10 Svar på interpellation 2019/20:312 om statliga bolag och
            konkurrens
          </note>
          <note>
            Anf. 77 Näringsminister IBRAHIM BAYLAN (S)
          </note>
          <note>
            Anf. 78 LARS BECKMAN (M)
          </note>
          <note>
            Anf. 79 JAN ERICSON (M)
          </note>
          <note>
            Anf. 80 Näringsminister IBRAHIM BAYLAN (S)
          </note>
          <note>
            Anf. 81 LARS BECKMAN (M)
          </note>
          <note>
            Anf. 82 JAN ERICSON (M)
          </note>
          <note>
            Anf. 83 Näringsminister IBRAHIM BAYLAN (S)
          </note>
          <note>
            Anf. 84 LARS BECKMAN (M)
          </note>
          <note>
            Anf. 85 Näringsminister IBRAHIM BAYLAN (S)
          </note>
          <note>
            § 11 Svar på interpellation 2019/20:314 om offentligt stöd till
            näringslivet
          </note>
          <note>
            Anf. 86 Näringsminister IBRAHIM BAYLAN (S)
          </note>
          <note>
            Anf. 87 TOBIAS ANDERSSON (SD)
          </note>
          <note>
            Anf. 88 Näringsminister IBRAHIM BAYLAN (S)
          </note>
          <note>
            Anf. 89 TOBIAS ANDERSSON (SD)
          </note>
          <note>
            Anf. 90 Näringsminister IBRAHIM BAYLAN (S)
          </note>
          <note>
            Anf. 91 TOBIAS ANDERSSON (SD)
          </note>
          <note>
            Anf. 92 Näringsminister IBRAHIM BAYLAN (S)
          </note>
          <note>
            § 12 Svar på interpellation 2019/20:306 om konferensen om EU:s
            framtid
          </note>
          <note>
            Anf. 93 Statsrådet HANS DAHLGREN (S)
          </note>
          <note>
            Anf. 94 LUDVIG ASPLING (SD)
          </note>
          <note>
            Anf. 95 Statsrådet HANS DAHLGREN (S)
          </note>
          <note>
            Anf. 96 LUDVIG ASPLING (SD)
          </note>
          <note>
            Anf. 97 Statsrådet HANS DAHLGREN (S)
          </note>
          <note>
            Anf. 98 LUDVIG ASPLING (SD)
          </note>
          <note>
            Anf. 99 Statsrådet HANS DAHLGREN (S)
          </note>
          <note>
            § 13 Bordläggning
          </note>
          <note>
            § 14 Anmälan om interpellationer
          </note>
          <note>
            § 15 Anmälan om frågor för skriftliga svar
          </note>
          <note>
            § 16 Anmälan om skriftliga svar på frågor
          </note>
          <note>
            § 17 Kammaren åtskildes kl. 20.13.
          </note>
          <note>
            Tryck: Elanders Sverige AB, Vällingby 2020
          </note>
        </div>
      </body>
    </text>
  </TEI>
</teiCorpus>
