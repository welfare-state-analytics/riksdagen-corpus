<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201920</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201920</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201920--121</head>
          <docDate when="2020-05-14 00:00:00">2020-05-14 00:00:00</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollen för den 23 och 24 april justerades.
          </note>
          <note>
            § 2 Ärende för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            EU-dokument
          </note>
          <note>
            COM(2020) 197 till skatteutskottet
          </note>
          <note>
            Åttaveckorsfristen för att avge ett motiverat yttrande skulle
            gå ut den 8 juli.
          </note>
          <note>
            § 3 Senarelagt införande av nationell läkemedelslista och bastjänstgöring
            för läkare
          </note>
          <note>
            Socialutskottets betänkande 2019/20:SoU22
          </note>
          <note>
            Senarelagt införande av nationell läkemedelslista och bastjänstgöring
            för läkare (prop. 2019/20:158)
          </note>
          <note>
            föredrogs.
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut fattades under § 11.)
          </note>
          <note>
            § 4 Ändrade övergångsbestämmelser när det gäller medicintekniska
            produkter
          </note>
          <note>
            Socialutskottets betänkande 2019/20:SoU23
          </note>
          <note>
            Ändrade övergångsbestämmelser när det gäller medicintekniska
            produkter (prop. 2019/20:161)
          </note>
          <note>
            föredrogs.
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut fattades under § 11.)
          </note>
          <note>
            § 5 Personligt betalningsansvar i aktiebolag
          </note>
          <note>
            Civilutskottets betänkande 2019/20:CU28
          </note>
          <note>
            Personligt betalningsansvar i aktiebolag
          </note>
          <note>
            föredrogs.
          </note>
          <note type="speaker">
            Anf. 1 LEIF NYSMED (S):
          </note>
          <note>
            Herr talman! Jag vill börja med att yrka bifall till vår reservation.
          </note>
          <note>
            Vi socialdemokrater konstaterar, i likhet med majoriteten, att
            spridningen av det virus som orsakar sjukdomen covid-19 har fått
            omfattande konsekvenser för hela vårt samhälle. De ekonomiska
            följderna är påtagliga för såväl stora som små företag. En rad
            åtgärder har redan vidtagits av både regering och riksdag för
            att dämpa de negativa ekonomiska effekterna av den pågående pandemin.
            Fortsatta lämpliga åtgärder kommer också att behövas framgent.
          </note>
          <note>
            Frågan om att förlänga tiden till en andra kontrollbalansräkning
            och att se över det personliga ansvaret i aktiebolag, kopplat
            till det läge vi i dag befinner oss i, är komplex och svår. Vi
            kan inte se att en sådan översyn är en lämplig åtgärd i nuläget.
            Vid en första anblick kan det låta självklart att ge företagare
            som vill fortsätta driva sitt företag men som fått problem under
            krisen respit. Men dessvärre är det inte så enkelt.
          </note>
          <note>
            Som redovisats i betänkandet fyller regleringen i aktiebolagslagen
            om aktiekapital och det personliga betalningsansvaret för bolagsföreträdare
            funktionen som borgenärsskydd och som spärr mot ogenomtänkt och
            oseriöst företagande. Regleringen kan också bidra till att motverka
            ekonomisk brottslighet. Regelverket finns där för såväl gäldenärer
            som borgenärer. Det handlar lika mycket om att hantera det konkursmässiga
            företaget som att hantera borgenärernas rättmätiga fodringar.
          </note>
          <note>
            Genom att man prioriterar det konkursmässiga företaget, vilket
            tillkännagivandet föreslår, riskerar andra företag att drabbas.
            Det kan ge oönska ­ de spridningseffekter i andra företag, och
            det kan sätta normala betalnings ­ rutiner ur spel. Risken för
            att företag börjar kräva förskotts- och kontantbetalning för att
            säkra betalningar är stor.
          </note>
          <note>
            Syftena med regleringen har också framhållits tydligt av de myndigheter
            som har lämnat upplysningar i ärendet, det vill säga Bolagsverket,
            Ekobrottsmyndigheten, Skatteverket och Kronofogdemyndigheten.
            Det har bland annat anförts att kravet på att upprätta en kontrollbalansräkning
            när det finns skäl att anta att bolagets eget kapital understiger
            hälften av det registrerade aktiekapitalet kan vara avgörande
            för att bolagsföreträdare ska ha en realistisk bild av bolagets
            ekonomiska ställning. En förlängning av tidsfristerna kan enligt
            myndigheterna leda till att bolagsföreträdare fortsätter att driva
            en förlustbringande verksamhet alltför länge på borgenärernas
            bekostnad.
          </note>
          <note>
            Under processens gång har det framkommit att rättegångar kring
            just det personliga ansvaret ofta är komplicerade och att beviskraven
            är höga. Det är alltså inte så att mängder av företagare döms
            till personligt betalningsansvar, vilket man lätt skulle kunna
            tro i ljuset av detta ärende.
          </note>
          <note>
            Herr talman! Slutligen vill jag lyfta fram det faktum att samtliga
            berörda myndigheter som har varit inblandade i utskottets beredning
            har varnat för att det här riskerar att ge kriminella personer
            ökade möjligheter att agera och verka inom företagsvärlden. Riskerna
            med förslaget är alltså inte fullt ut klarlagda. Därmed riskerar
            vi att hamna i ett läge som snarare förvärrar situationen, genom
            att kriminella personer skulle kunna fortsätta driva företag längre
            än vad som annars vore möjligt.
          </note>
          <note>
            Vi socialdemokrater utgår från att regeringen kommer att se över
            dessa risker tills det att en proposition når riksdagen.
          </note>
          <note>
            Herr talman! Jag vill återigen yrka bifall till vår reservation.
          </note>
          <note type="speaker">
            Anf. 2 CARL-OSKAR BOHLIN (M):
          </note>
          <note>
            Herr talman! Vi debatterar i dag, liksom vi gör alla andra dagar,
            en angelägen fråga. Nästan all lagstiftning vi har i Sverige och
            som vi beslutar om i den här kammaren är avpassad för ett normalläge.
            Avvägningarna i lagstiftningen, om balansen mellan olika parters
            intressen, är med andra ord avpassade för en situation då samhället
            fungerar som normalt.
          </note>
          <note>
            Det har blivit väldigt tydligt på många områden att vår lagstiftning
            inte är avpassad för en krissituation, helt enkelt på grund av
            att det kanske aldrig var tanken med lagstiftningen. Den är anpassad
            för en normal situation. Men ett sådant tillvägagångssätt vid
            lagstiftning ställer också oerhörda krav på flexibilitet hos lagstiftaren
            i en situation som är allt annat än normal.
          </note>
          <note>
            Sverige och världen befinner sig i kris till följd av en pandemi.
            Det är viktigt att komma ihåg att det är den utlösande faktorn,
            herr talman. Den ekonomiska krisen är alltså inte en konsekvens
            av bristfälliga ekonomiska system. Den är inte sprungen ur det
            finansiella systemet. Den är inte sprungen ur problem på det associationsrättsliga
            området. Den är sprungen ur en pandemi, som har slagit mot världen
            som en naturkatastrof och därför bör betraktas som en sådan.
          </note>
          <note>
            Herr talman! Det är vårt ansvar som lagstiftare att försöka justera
            och anpassa den lagstiftning som nu kan utgöra ett hinder, så
            att vi med så små skadeverkningar som möjligt kan ta oss igenom
            den kris vi befinner oss mitt i. Ett exempel är att se till att
            det ekonomiska systemet fungerar.
          </note>
          <note>
            Vi har i dag en mängd företag som kämpar för sin överlevnad.
            Deras existens är viktig, inte bara här och nu för alla dem som
            får sitt levebröd genom de arbetstillfällen företagen skapar.
            Den är också viktig för Sverige i ett senare perspektiv, när viruset
            är bekämpat och Sverige ska komma tillbaka på fötter.
          </note>
          <note>
            Vi moderater har frågat oss om det finns någonting vi kan göra
            på det associationsrättsliga området, även om det är en liten
            pusselbit i ett mycket stort pussel som behöver läggas. Finns
            det någonting vi kan göra för att minska antalet onödiga konkurser?
            Kan vi skruva på lagstiftningen så att företag inte i onödan tvingas
            i konkurs på grund av ett regelverk som, som sagt, är avpassat
            för en normalsituation och inte för en krissituation?
          </note>
          <note>
            Vi gör bedömningen att det finns ett antal sådana faktorer. Därför
            har vi lagt fram ett utskottsinitiativ som delvis behandlas i
            skatteutskottet; det handlar bland annat om hur staten som borgenär
            ska bete sig och driva fordringar. Det handlar också om den del
            som utskottet diskuterar här i kammaren i dag. Det handlar om
            reglerna som kringgärdar det personliga betalningsansvaret som
            kan uppkomma för bolagsföreträdare enligt aktiebolagslagen.
          </note>
          <note>
            Vi menar att den här regleringen inte är avpassad för den situation
            Sverige nu befinner sig i. Det är en ganska snäv tillämpning av
            när man måste upprätta den första kontrollbalansräkningen, och
            man har en kort tidsfrist på sig för återställning i den ekonomiska
            knipa man som företagare har hamnat i.
          </note>
          <note>
            Herr talman! Jag tycker att det är beklämmande att lyssna på
            Socialdemokraterna i talarstolen i dag, för det framgår så tydligt
            att de i grunden misstror dem som driver företag. Företagande
            kan enligt Socialdemokraterna leda till ökad brottslighet och
            att man inte kan beivra brott på ett effektivt sätt. Inställningen
            är att det är anomalin, nämligen de företagare som inte sköter
            sig, som ska sätta normen för helhetsregleringen. Det är en märklig
            ansats och ett märkligt sätt att se på företag, företagande och
            företagare. Detta beklagar jag, herr talman.
          </note>
          <note>
            Genom att ge mer respit och ge en längre tidsfrist till dess
            att man måste upprätta den andra kontrollbalansräkningen ger vi
            fler företag förutsättningar att överleva krisen. Återigen, herr
            talman: Kom ihåg vad det är som har skapat krisen! Det är ett
            virus. Det är en pandemi. I de allra flesta bolag finns det inte
            strukturella problem. Det är inte så att vi skapar konstgjord
            andning för att hålla liv i bolag som ändå inte skulle vara livskraftiga.
            Nej, det här är ett försök att hjälpa företag att ta sig igenom
            den naturkatastrof som är skapad av ett virus. Detta måste man
            bära med sig. Men i stället för att anamma detta faktum står en
            socialdemokrati och – i det här fallet – en vänsterminoritet och
            griper efter halmstrån för att hitta skäl att säga nej till att
            göra det enklare för företag att överleva och övervintra krisen.
          </note>
          <note>
            Herr talman! Jag är mycket glad att en majoritet i denna riksdag
            kör över regeringsunderlaget och tillkännager detta för regeringen.
            Det tål att från denna talarstol upprepa att regeringen måste
            återkomma skyndsamt. Vi kommer naturligtvis inte att se mellan
            fingrarna utan se till att det sker, för de här åtgärderna måste
            vidtas nu.
          </note>
          <note>
            Med detta, herr talman, skulle jag vilja yrka bifall till förslaget
            i betänkandet och till det utskottsinitiativ som har vunnit en
            majoritet i riksdagens civilutskott.
          </note>
          <note>
            (Applåder)
          </note>
          <note type="speaker">
            Anf. 3 LEIF NYSMED (S) replik:
          </note>
          <note>
            Herr talman! Jag noterar att Carl-Oskar Bohlin hänger upp sig
            på de risker som både vi och myndigheterna lyfter fram och tillskriver
            oss socialdemokrater dessa åsikter. Vi lyssnar på de experter
            som yttrar sig i olika frågor och tar till oss vad de säger. Det
            gör vi i andra frågor också. Vi kan faktiskt ändra åsikt, vilket
            vi återkommer till i andra ärenden framöver. När myndigheter lyfter
            fram risker med sådana här förslag tycker jag att det känns lite
            märkligt att tillskriva oss i Socialdemokraterna dessa uppfattningar
            och säga att vi är e mot företagare.
          </note>
          <note>
            Jag tycker att jag var ganska tydlig i mitt inledande anförande.
            Det handlar inte bara om att vi ser till de bolag som har hamnat
            i kris just nu, utan företag kan drabbas ytterligare om man fortsätter
            med det här. Det handlar också om de borgenärer som finns. Detta
            öppnar upp för olika möjligheter att begära pengar i förskott
            och andra betalningsdelar. Det kan vara fråga om att säkra tillgångar
            som andra borgenärer har. Det här kan öppna upp marknader som
            kanske inte är önskvärda.
          </note>
          <note>
            Det handlar inte om att vi skulle vara e mot de företag som drivs,
            utan snarare om att vi ser riskerna för många andra företag runt
            omkring. Det är spridningseffekten för andra borgenärer som vi
            är oroliga för. Du kan inte komma och påstå att vi är företagsfientliga,
            Carl-Oskar Bohlin. Sna ­ rare skulle jag vilja säga att vi är
            väldigt företagsvänliga när vi försöker se helheten i problematiken.
          </note>
          <note>
            Vad gäller de företag som nu riskerar att gå omkull på något
            sätt av någon anledning kanske det är andra ekonomiska incitament
            vi ska försöka hjälpa dem med. Det gäller att se till att det
            finns en efterfrågan på deras varor och tjänster. Tycker Carl-Oskar
            Bohlin att det resonemanget är konstigt?
          </note>
          <note type="speaker">
            Anf. 4 CARL-OSKAR BOHLIN (M) replik:
          </note>
          <note>
            Herr talman! Det blir för mig tydligt att Leif Nysmed aldrig
            har ställt sig frågan vad som händer om regering och lagstiftare
            genom att inte se till att anpassa lagstiftningen till den krissituation
            vi befinner oss i och genom att lägga sten på bördan i denna kris
            är de som driver underleverantörer och andra i konkurs. Hur är
            borgenärerna hjälpta av det?
          </note>
          <note>
            Min kritik mot det som Leif Nysmed anförde var att Socialdemokraterna
            återigen har misslyckats i intresseavvägningen. Det är klart att
            det finns risker med all slags lagstiftning, men man måste vikta
            dem mot de potentiella fördelarna. I det här fallet, herr talman,
            är fördelen att vi ger respit under krisen.
          </note>
          <note>
            Jag vågar påstå att alla seriösa borgenärer under denna kris
            har ett intresse av att deras affärspartner klarar av att ta sig
            igenom och ta sig ut på andra sidan. Jag tror att det finns väldigt
            få borgenärer som ser ett egenvärde i att driva underleverantörer
            och affärspartner i konkurs genom att stenhårt driva fordringar.
          </note>
          <note>
            Vi har en situation där lagstiftningen riskerar att göra styrelseledamöter
            personligt betalningsansvariga. Det vi nu tydligt ser är att konkursansök
            ­ ningarna ökar – under april månad med 200–300 procent. Det,
            Leif Ny ­ smed, är en effekt av att de som driver företag i det
            här landet helt enkelt inte vågar försöka ta sig igenom krisen
            av den enkla anledningen att de riskerar att bli personligt betalningsansvariga.
            Det, Leif Nysmed, vägrar ni att göra någonting åt. Men det, Leif
            Nysmed, har en majoritet i riksdagen nu sett till att vi kommer
            att göra någonting åt.
          </note>
          <note type="speaker">
            Anf. 5 LEIF NYSMED (S) replik:
          </note>
          <note>
            Herr talman! Carl-Oskar Bohlin uttalade mitt namn många gånger,
            så nu borde de flesta i alla fall veta vad jag heter.
          </note>
          <note>
            Jag tycker att debatten blir lite tramsig när vi håller på så
            här. Vi resonerar och försöker komma fram till bra lösningar.
            Mitt och vårt synsätt är att det är efterfrågan på varor och tjänster
            hos de här företagarna som har minskat. Det är därför de har problem
            som gör att en hel del går i konkurs. Det är också därför vi måste
            jobba just med efterfrågesidan. Man ska inte under en längre period
            fortsätta att driva företag med bristande betalningsförmåga, för
            då riskerar man i slutändan att knuffa problemen framför sig.
            Jag ser gärna diskussioner om hur vi stimulerar efterfrågan på
            varor och tjänster för att rädda svenska företag och svenska arbetstillfällen.
            Jag tror att jag stannar där, för annars riskerar det här att
            bara bli politiskt käbbel . M en detta är min ståndpunkt.
          </note>
          <note>
            Sist av allt vill jag tillägga att vi lyssnar på expertmyndigheterna
            och tar till oss de riskanalyser som de lämnar till oss. Jag tycker
            att det är en viktig sak att göra.
          </note>
          <note type="speaker">
            Anf. 6 CARL-OSKAR BOHLIN (M) replik:
          </note>
          <note>
            Herr talman! Problemet är ju att efterfrågan är strypt till följd
            av att världen försöker bekämpa ett virus. Efterfrågan är strypt
            till följd av myndighetsbeslut och politiska beslut för att minska
            smittspridning. De besluten är i sig rimliga, men då måste politiken
            med andra handen hjälpa dem som drabbas av besluten i stället
            för att säga: Nej, vi är inte beredda att göra någonting. Annars
            kommer krisen att bli djupare , och fler företag kommer att gå
            i konkurs. När viruset är bekämpat, när allting vänder, kommer
            vi i så fall att stå i en situation där många verksamheter har
            gått omkull. Att återstarta verksamheterna kommer att bli mycket
            svårare. Vår återhämning kommer att ta mycket längre tid. Det
            är problematiskt för jobben och för hela det svenska samhället.
            Jag tycker att det är en orättvis syn gentemot alla dem som har
            att driva företag i denna mycket svåra situation.
          </note>
          <note type="speaker">
            Anf. 7 LARRY SÖDER (KD):
          </note>
          <note>
            Herr talman! Personligt betalningsansvar i aktiebolag är inte
            en rubrik som leder till att de stora massorna samlar sig vid
            tv-apparaterna. Ändå är detta ärende väldigt viktigt.
          </note>
          <note>
            Min uppfattning är att vi inte har för många entreprenörer i
            Sverige, utan för få. Men man kan få intrycket att vi som riksdag
            och nation har inställningen att entreprenörer och framtida företagare
            alltid kommer att finnas, alldeles oavsett vilka risker vi säger
            att de ska ta och vilka skatter och pålagor vi än lägger på dem.
          </note>
          <note>
            Min uppfattning är att våra beslut, vår tilltro till entreprenörer
            och vår inställning har en avgörande betydelse för hur många företag
            vi kommer att ha i framtiden. Under den rådande coronakrisen kommer
            antalet konkurser och rekonstruktioner att öka. Utifrån den situationen
            och detta faktum är frågan om det personliga betalningsansvaret
            oerhört viktig.
          </note>
          <note>
            En situation har uppstått som ingen företagare kunde planera
            eller ta höjd för, skulle jag vilja påstå. Det är ingen liten
            dipp i efterfrågan, utan över en natt försvann hela underlaget
            för att bedriva verksamhet. Om det händer en dag eller en vecka
            kan man givetvis anse att ett företag borde vara motståndskraftigt
            mot en sådan dipp. Men nu är vi snart inne på två månader, och
            något slut ser vi fortfarande inte.
          </note>
          <note>
            Vi som nation har ett ansvar att se långsiktigt och inte kortsiktigt.
            Lägg därtill att riksdagen har beslutat att aktiekapitalet kan
            vara så lågt som 25 000 kronor i ett aktiebolag. Eftersom man
            ska göra en kontrollbalansräkning när halva kapitalet är förbrukat
            inser de flesta att marginalerna är väldigt små i de flesta bolag.
            Många mindre bolag där ägaren kanske är den enda anställda har
            dessutom väldigt sällan en förmåga att lägga undan några större
            buffertar.
          </note>
          <note>
            Man kan vid första anblicken tycka att den som är ansvarig i
            ett bolag på något sätt bör ha ett ansvar att stå för kostnader
            om man inte vidtar de åtgärder som ett bolag i ekonomisk kris
            är ålag t . Den som är företrädare för ett aktiebolag måste tillse
            detta.
          </note>
          <note>
            Men företrädaransvaret är inte bara att företrädare i ett bolag
            ska stå för de skatter och avgifter som förfallit. Det är även
            att dessa skatter och avgifter går före i kön i förhållande till
            andra fordringsägare.
          </note>
          <note>
            Det betyder att den som har mest att vinna för minst insats,
            det vill säga staten, anser sig stå före i kön att få sina pengar
            mot övriga som kan ha förlorat pengar, det vill säga leverantörerna.
          </note>
          <note>
            I en tid som nu med corona kan många inse att om staten går före
            andra fordringsägare är sannolikheten stor att andra leverantörer
            som får utebliven intäkt även de går i konkurs. Dominoeffekten
            är tydlig. Den gör att vi bör fundera på mer än en gång vad vi
            har för åtgärder att ta till för att hjälpa företagaren att inte
            i onödan försätta ett bolag i konkurs.
          </note>
          <note>
            Företrädaransvaret ska användas för den företrädare i bolaget
            som har varit grovt oaktsam, eller på enkel svenska varit slarvig
            eller glidit på sanningen om bolagets status. Tyvärr används företrädaransvaret
            som ett slentrianmässigt beslut för att man för alla skatter som
            faller under möjligheten ska kunna utkräva personligt företrädaransvar.
            Några enskilda bedömningar gör man inte på det sättet att man
            gör en bedömning av grov oaktsamhet. Likheten är tydlig, alla
            åker på ansvaret oavsett.
          </note>
          <note>
            Den situation som många företagare kommer att hamna i är, när
            det ser ut som det gör, att besluta om de ska driva vidare sitt
            bolag eller inte. Många kommer att välja att försöka driva sina
            bolag vidare i hopp och tro om att det snabbt vänder igen och
            återgår till det normala.
          </note>
          <note>
            Det är då det beslutet vi föreslår i dag är viktigt. Man får
            längre tid på sig att uppvisa positiva resultat i siffrorna för
            bolaget och behöver inte försätta långsiktigt bärkraftiga bolag
            i konkurs för det som händer just nu.
          </note>
          <note>
            Vi kristdemokrater anser att dagens tillkännagivande är både
            bra och nödvändigt. Men det är även en signal om att riksdagen
            har förståelse för situationen. Riksdagen behöver entreprenörer
            även efter coronakrisen. Riksdagen anser att allt ansvar inte
            kan läggas på den enskilde entreprenören utan att det beror på
            de omständigheter vi nu går igenom. De är mer långvariga, djupare
            och svårare än någon kunde föreställa sig innan denna situation.
            Jag yrkar därför bifall till utskottets förslag i betänkandet.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 11.)
          </note>
          <note>
            § 6 Fler tillfälliga åtgärder för att underlätta genomförandet
            av bolags- och föreningsstämmor
          </note>
          <note>
            Civilutskottets betänkande 2019/20:CU29
          </note>
          <note>
            Fler tillfälliga åtgärder för att underlätta genomförandet av
            bolags- och föreningsstämmor (prop. 2019/20:163)
          </note>
          <note>
            föredrogs.
          </note>
          <note type="speaker">
            Anf. 8 MATTIAS BÄCKSTRÖM JOHANSSON (SD):
          </note>
          <note>
            Herr talman! I dag debatterar vi regeringens senaste förslag
            för att underlätta för bolag och föreningar inför sina stämmor.
            Jag vill inledningsvis yrka bifall till reservationen i betänkandet.
          </note>
          <note>
            Något man kan ha synpunkter på är att det tagit lång tid och
            att förslagen skulle ha behövts redan tidigare. Vi kan dock ha
            förståelse för att saker inte alltid går så snabbt som man önskar
            sig. Det är dock värre att förslaget i sig inte fullt ut innehåller
            alla de delar som är nödvändiga under rådande kris.
          </note>
          <note>
            Det är en extrem kris som landets företagare, löntagare och näringsliv
            står inför. Det är av yttersta vikt att så långt som möjligt bidra
            till olika typer av underlättnader och möjligheter för företag
            och bolag.
          </note>
          <note>
            Regeringen föreslår i propositionen tillfälliga möjligheter till
            distansmedverkan i bolagsstämmor för aktiebolag och ekonomiska
            föreningar – detta för att stämmorna ska kunna hållas helt utan
            fysiskt deltagande. Det är givetvis någonting som är positivt
            och som bidrar till att underlätta, vilket vi självklart står
            bakom.
          </note>
          <note>
            Däremot finns enligt oss ingen anledning att begränsa sig till
            just dessa förslag, framför allt inte i en tid när svenska jobb
            och företag är hotade i detta nu. Man måste agera kraftfullt och
            på bred front. Vi har inte råd att gå långsamt framåt.
          </note>
          <note>
            Det finns flera tillfällen där bolag har nytta av att få längre
            tidsfrist för att hålla sin stämma. Det har redan lyfts fram på
            EU-nivå och var med i de förslag till rådets förordning om tillfälliga
            åtgärder avseende hållande av stämmor i Europabolag och europeiska
            kooperativa föreningar.
          </note>
          <note>
            Kommissionen har kommit fram till att det är en viktig åtgärd
            att kunna förlänga tidsfristen för när stämman ska äga rum och
            att det är mycket brådskande att fatta just ett sådant beslut.
            Europaparlamentet väntas godkänna förslag i närtid, och rättsakten
            antas därefter. Förslaget innebär ett tillfälligt undantag på
            EU-nivå från den tidsfrist som föreskrivs i artikel 54 i förordningen
            om Europabolag respektive i artikel 54 i förordningen om europeiska
            kooperativa föreningar.
          </note>
          <note>
            Undantaget ska ge Europabolag och SCE-föreningar flexibilitet
            att hålla sina bolagsstämmor inom tolv månader efter räkenskapsårets
            utgång. Kommissionen framhåller att undantaget är nödvändigt för
            att kunna planera stämmor och för att skapa rättssäkerhet vad
            gäller uppfyllandet av gällande skyldigheter.
          </note>
          <note>
            Sverigedemokraterna anser att själva förslaget att införa en
            tillfällig flexibilitet är intressant även för svenska företag
            och har svårt att förstå regeringens dubbla hållning, där svenska
            bolag, företag och föreningar ges sämre förutsättningar än de
            europeiska bolagen.
          </note>
          <note>
            En rad nackdelar med att förlänga tidsfristen tas upp, som till
            exempel svårigheten att sätta ett datum för när smittspridningen
            inte utgör ett hinder, svårigheter att välja in styrelseledamöter,
            och försämrade förutsättningar att beviljas krediter eller anskaffa
            nytt kapital för bolaget.
          </note>
          <note>
            Herr talman! Sverigedemokraterna tror att regeringen här gör
            en felaktig bedömning av att svenska bolag och europeiska bolag
            behöver så vitt skilda förutsättningar. Det behövs flera olika
            grepp, åtgärder och stöd för att underlätta för företagen. Av
            den anledningen föreslår Sverigedemokraterna att regeringen omgående
            undersöker möjligheten till en förlängd tidsfrist för att kunna
            hålla bolagsstämmor. Ett snabbt agerande är helt nödvändigt då
            tidsperioden för bolagsstämmor redan löpt lång tid och läget är
            krisartat.
          </note>
          <note type="speaker">
            Anf. 9 LEIF NYSMED (S):
          </note>
          <note>
            Herr talman! Jag vill börja med att yrka bifall till utskottets
            förslag i betänkande CU29.
          </note>
          <note>
            Spridningen av det virus som orsakar covid-19 försvårar för aktieägare
            och föreningsmedlemmar att träffas och påverkar kraftigt möjligheten
            för bolag och föreningar att anordna stämmor.
          </note>
          <note>
            Som beskrivs i betänkandet har utskottet och riksdagen nyligen
            ställt sig bakom regeringens förslag om införande av lagen om
            tillfälliga undantag för att underlätta genomförandet av bolags-
            och föreningsstämmor.
          </note>
          <note>
            Utskottet framhöll då vikten av att regeringen noga följer utvecklingen
            och vidtar de ytterligare åtgärder som kan behövas för att motverka
            smittspridning och skydda svenska arbetstillfällen.
          </note>
          <note>
            Regeringen anser nu att det behöver vidtas ytterligare åtgärder
            för att underlätta genomförandet av bolags- och föreningsstämmor
            på ett sådant sätt att risken för smittspridning minimeras. De
            åtgärder som föreslås inriktas på att underlätta för bolag och
            föreningar att genomföra stämmor inom gällande tidsfrister.
          </note>
          <note>
            Detta sker lämpligast genom att göra det möjligt att hålla en
            stämma helt utan fysiskt deltagande. En förutsättning är dock
            att minoritetsskyddet kan bibehållas i så stor utsträckning som
            möjligt.
          </note>
          <note>
            Regeringen föreslår därför att det ska införas en tillfällig
            möjlighet för styrelsen i ett aktiebolag att inför en viss bolagsstämma
            besluta att stämman inte ska hållas på en viss ort utan enbart
            genom elektronisk uppkoppling mellan aktieägarna. Inför en sådan
            digital stämma ska aktieägarna kunna utöva sin rösträtt genom
            poströstning. Motsvarande tillfälliga regler ska införas för ekonomiska
            föreningar inklusive bostadsrättsföreningar och kooperativa hyresrättsföreningar.
            Bakom detta står ett enigt utskott.
          </note>
          <note>
            Herr talman! I den följdmotion som behandlas i betänkandet finns
            ett förslag om att regeringen skyndsamt bör undersöka möjligheten
            att förlänga tidsfristen för att hålla bolags- och föreningsstämmor.
          </note>
          <note>
            En nackdel med en sådan lösning är, som nämndes av föregående
            talare, att det i dagsläget inte går att förutse hur länge pandemin
            håller i sig. Det skulle därför vara svårt att avgöra hur länge
            årsstämmorna skulle behöva skjutas upp.
          </note>
          <note>
            Dessutom fattas beslut vid årsstämmorna i flera viktiga frågor
            såsom fastställande av resultat- och balansräkningar och resultatdispositioner,
            ansvarsfrihet för styrelseledamöterna och den verkställande direktören
            med mera. Detta är inte oviktiga frågor, och beslut bör fattas
            i dem.
          </note>
          <note>
            Att skjuta upp en årsstämma riskerar bland annat att leda till
            att vissa befattningshavare vilkas uppdrag har upphört inte kommer
            att kunna ersättas och att centrala funktioner i företag kommer
            att vara obesatta under lång tid.
          </note>
          <note>
            En annan konsekvens av att skjuta upp en årsstämma som Svenskt
            Näringsliv har lyft fram är att ett företag kan få sämre förutsättningar
            att beviljas nödvändiga krediter och anskaffa nytt kapital genom
            emission om det under lång tid står utan fastställda resultat-
            och balansräkningar för det föregående räkenskapsåret. Detta är
            särskilt problematiskt i den rådande ekonomiska krisen. Det är
            viktigt att man får komma till skott med det här.
          </note>
          <note>
            Herr talman! Jag yrkar således avslag på reservationen, och jag
            yrkar återigen bifall till utskottets förslag i betänkande CU29.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 11 .)
          </note>
          <note>
            § 7 Organisationen för säkerhet och samarbete i Europa (OSSE)
          </note>
          <note>
            Utrikesutskottets betänkande 2019/20:UU7
          </note>
          <note>
            Organisationen för säkerhet och samarbete i Europa (OSSE) (skr.
            2019/20:25 och redog. 2019/20:OSSE1)
          </note>
          <note>
            föredrogs.
          </note>
          <note type="speaker">
            Anf. 10 MARKUS WIECHEL (SD):
          </note>
          <note>
            Herr talman! I detta betänkande behandlar utrikesutskottet redogörelsen
            från Sveriges delegation vid OSSE:s parlamentariska församling
            för det arbete som bedrevs förra året. Utskottet behandlar även
            regeringens skrivelse om verksamheten inom OSSE under helåret
            2018 och det första halvåret 2019.
          </note>
          <note>
            Som nämndes under förra årets debatt här i kammaren i samma ämne
            tog Sverigedemokraternas Björn Söder under vintermötet i Wien
            initiativ till att bilda en ny konservativ partigrupp inom OSSE:s
            parlamentariska församling.
          </note>
          <note>
            Vid sommarmötet i Luxemburg bildades därför den konservativa
            och reformistiska gruppen. Den är knuten till det europeiska ECR
            Party, där bland annat regeringspartierna från Storbritannien,
            USA och Polen ingår tillsammans med Sverigedemokraterna och många
            andra partier runt om i OSSE-området. Sverigedemokraternas Björn
            Söder valdes till vice ordförande i gruppen.
          </note>
          <note>
            Herr talman! De politiskt bindande åtagandena i OSSE:s tredje
            dimen ­ sion syftar till att säkerställa att de mänskliga rättigheterna
            respekteras fullt ut, att upprätthålla rättsstatens principer,
            att bygga upp och bevara demokratiska institutioner samt att motverka
            intolerans och diskriminering.
          </note>
          <note>
            I regeringens skrivelse redogör man för att Sverige under perioden
            aktivt har bidragit till att stärka de rättsstatliga aspekterna
            av OSSE:s säkerhetsarbete. Man redogör vidare för att Sverige
            som en av 16 deltagande stater deltagit i aktiveringen av de så
            kallade Wien- och Moskvamekanismerna, vilka är särskilda verktyg
            för att övervaka tillämpningen av åtag ­ andena inom den mänskliga
            dimensionen. Anledningen till detta är oron över situationen för
            de mänskliga rättigheterna, specifikt förföljelser av hbt-personer,
            i den ryska delrepubliken Tjetjenien.
          </note>
          <note>
            Det är förvisso positivt att Sverige deltar aktivt i dessa frågor,
            men regeringens oro bör även omfatta den alltmer ökande diskrimineringen
            av och intoleransen mot kristna och andra religiösa minoriteter
            inom OSSE:s deltagande stater.
          </note>
          <note>
            På flera håll i OSSE:s 57 deltagande stater vittnar man nämligen
            om att diskriminering av andra religioner och religiösa inriktningar
            ökar i takt med att skolor och moskéer sponsrade av Saudiarabien
            etableras. Många upplever hotet från den snabbt växande wahabitiska
            trosinriktningen inom islam, med epicentrum i Saudiarabien. Trots
            att många av länderna har religionsfrihet instiftad i grundlagen
            känner allt fler oro inför att visa annan religiös övertygelse.
            Inte sällan är det kristna minoriteter som far mest illa.
          </note>
          <note>
            Herr talman! Vid OSSE:s parlamentariska församlings sommarmöte
            i Luxemburg förra året föreslog Sverigedemokraternas Björn Söder
            i en resolution att man borde uppmärksamma, fördöma och åtgärda
            den diskriminering av kristna och andra religiösa minoriteter
            som för närvarande sprider sig i flera av organisationens deltagande
            stater. Resolutionen an ­ togs glädjande nog av församlingen och
            blev en del av slutdokumentet från Luxemburgmötet.
          </note>
          <note>
            Den parlamentariska församlingen inom OSSE uttrycker i slutdokumentet
            stor oro över att diskrimineringen och förtrycket av minoritetsreligioner
            i vissa av OSSE:s deltagande stater verkar ha ökat i omfattning
            under senare tid. Detta inkluderar även institutionellt förtryck
            genom förtryckande rättsakter mot olika kristna trosinriktningar,
            som kan leda till att man underlättar och uppmuntrar till hatbrott
            mot medlemmar av dessa trosinriktningar.
          </note>
          <note>
            Man noterar med oro att denna diskriminering inkluderar följande.
          </note>
          <note>
            För det första handlar det om vag eller tvetydig lagstiftning
            när det gäller religionsfrihet, vilket tillåter myndigheter att
            vidta godtyckliga åtgärder mot vissa kyrkor, inklusive tillslag
            och nedläggningar, bland annat mot huskyrkor i landsbygdsregioner
            som saknar officiellt registrerade kyrkobyggnader.
          </note>
          <note>
            För det andra gäller det förtryck av och godtyckliga handlingar
            mot vissa trosinriktningar och deras prästerskap i ockuperade
            territorier.
          </note>
          <note>
            För det tredje handlar det om förbud för vissa trosinriktningar
            mot att få eller förnya registrering av sina samfund eller tjänster,
            mot att utföra missionsarbete eller mot att bygga nya kyrkobyggnader
            på grund av ogenomskinliga eller partiska zonstandarder.
          </note>
          <note>
            För det fjärde gäller det officiell stigmatisering av dem som
            konverterar till kristendomen, inklusive påtryckningar för att
            de ska avstå från sin tro. Det handlar om förverkande av biblar
            och annan religiös litteratur eller om begränsningar för utnämningen
            av kyrkoansvariga.
          </note>
          <note>
            I slutdokumentet uppmanar man OSSE:s deltagande stater att ta
            hänsyn till ökad diskriminering mot kristna och anhängare av andra
            trosuppfattningar i minoritet. Man erkänner den fulla suveräniteten
            i alla kristna trosinriktningar och deras kyrkliga organ, deras
            oberoende från politiska påtryckningar och deras rättigheter att
            fatta sina egna beslut oavsett politiska konflikter. OSSE:s parlamentariska
            församling rekommenderar därför OSSE att vidta åtgärder mot diskriminering.
          </note>
          <note>
            Sveriges regering bör mot denna bakgrund inom OSSE:s tredje dimen
            ­ sion aktivt verka för att särskilt sätta fokus på att bekämpa
            den ökande diskrimineringen av kristna och andra religiösa trosuppfattningar
            i minoritet inom OSSE:s deltagande stater.
          </note>
          <note>
            Av denna anledning yrkar jag bifall till Sverigedemokraternas
            reservation.
          </note>
          <note type="speaker">
            Anf. 11 ROBERT HALEF (KD):
          </note>
          <note>
            Herr talman! Organisationen för säkerhet och samarbete i Europa
            byggdes på den grund som lades genom Helsingforsslutakten 1975
            och har nu 57 deltagande stater. OSSE verkar för att främja säkerhet
            och stabilitet och jobbar efter tre dimensioner: en säkerhetspolitisk,
            en ekonomisk och miljömässig samt en som rör demokrati och mänskliga
            rättigheter.
          </note>
          <note>
            Denna parlamentariska församling är ett viktigt forum för dialog
            mellan parlamentsledamöter från medlemsstaterna. Där kan de skapa
            opinion och verka för mer internationell förståelse för mänskliga
            rättigheter och respekt för territoriell integritet, gränsers
            okränkbarhet och varje stats självständiga rätt att göra säkerhetspolitiska
            vägval. Detta är även en del av de viktiga grundprinciper som
            organisationen vilar på.
          </note>
          <note>
            Herr talman! OSSE är världens största regionala säkerhetsorganisation
            under FN-stadgans kapitel VIII. OSSE:s verksamhet är indelad i
            tre dimensioner: militärpolitiska och säkerhetsrelaterade frågor,
            ekonomiska och miljörelaterade frågor samt frågor om demokrati
            och mänskliga rättigheter.
          </note>
          <note>
            Herr talman! OSSE har en roterande ordförande, liksom Europeiska
            unionen. OSSE:s ministerrådsmöte i Bratislava i december 2019
            utsåg enhälligt Sverige till ordförandeland 2021. Detta är ett
            viktigt och hedersamt uppdrag. Utrikesminister Ann Linde kommer
            personligen att leda minis ­ terrådsmötena under 2021 och därmed
            leda de 57 medlemsstaterna i arbetet för bland annat ökad respekt
            för mänskliga rättigheter, demokrati och rättsstatens principer.
            Där ingår även att främja religionsfrihet och att arbeta mot diskriminering
            av minoriteter och diskriminering av kristna och anhängare av
            andra trosuppfattningar.
          </note>
          <note>
            Herr talman! I en del av OSSE:s medlemsländer diskrimineras minoriteter,
            religionsfriheten inskränks och de mänskliga rättigheterna respekteras
            inte. Inte sällan är det kristna minoriteter som blir mest drabbade.
            Förföljelsen och diskrimineringen av kristna i världen har ökat
            de senaste åren, något som konstaterats i en rapport från det
            brittiska utrikesdepartementet samt av organisationen Open Doors.
          </note>
          <note>
            Herr talman! Sverige bör som ordförandeland för OSSE tydligt
            markera mot medlemsländer som diskriminerar judar, kristna, muslimer
            och hbt-personer och som motverkar jämställdhet och förtrycker
            minoriteter. Det är av största vikt att vi fortsätter att bejaka
            mänskliga rättigheter, demokrati och rättsstatens principer. De
            medlemsländer som bryter mot sina åtaganden bör få sitt medlemskap
            fruset, och sanktioner bör införas mot dessa länder. Annars kommer
            organisationens trovärdighet att minska.
          </note>
          <note>
            Herr talman! Ordförandeskapet beslutar om organisationens politiska
            prioriteringar, och ordförandeskapet utnämner sina särskilda representanter.
            Därmed har det svenska ordförandeskapet stor påverkan på arbetsområdet
            och prioriteringarna för verksamhetsåret 2021.
          </note>
          <note>
            Utrikesminister Ann Linde redogjorde inför utrikesutskottet under
            förra veckan för vilka prioriteringar Sverige kommer att förorda.
            Kristdemokraterna anser att utrikesministern har fokus på rätt
            frågor när det gäller Ryssland, Azerbajdzjan och Turkiet men att
            utrikesminister Ann Linde även bör bejaka respekten för religionsfrihet
            och skyddet för minoriteter i medlemsländerna.
          </note>
          <note>
            Vidare menar vi att utrikesministern som ordförande för OSSE
            aktivt bör verka för att Turkiet erkänner och respekterar syrianer
            som nationell minoritet i enlighet med fredsöverenskommelsen i
            Schweiz, det så kallade Lausannefördraget från 1923, då den turkiska
            nationens nya gränser drogs efter Osmanska rikets sönderfall.
            De kristna minoriteterna armenier, syrianer och greker samt judar
            skulle skyddas i grundlagen, och deras medborgerliga rättigheter
            skulle värnas. Dessa minoriteter skulle omfattas av minoritetsrättigheter
            – språkliga, kulturella, politiska och religiösa.
          </note>
          <note>
            Vi kan konstatera att den turkiska nationen inte levt upp till
            sina åtaganden i fredsöverenskommelsen när det gäller icke-muslimska
            minoriteters rättigheter. För att säkra kristnas framtida existens
            i Turkiet och för att de ska få möjlighet att utöva sin kultur,
            sin religion och sitt språk måste Turkiet garantera syrianer officiell
            minoritetsstatus enligt FN:s och EU:s kriterier.
          </note>
          <note>
            Herr talman! Det är viktigt att utrikesministern som ordförande
            för OSSE verkar för syrianers minoritetsrättighet i Turkiet och
            att det syrisk-ortodoxa klostret Mor Gabriels egendom, som konfiskerades
            av den turkiska staten 2008, återlämnas till sin rättmätiga ägare,
            nämligen Mor Gabriel-klostret och den syrianska församlingen i
            staden Midyat i sydöstra Turkiet.
          </note>
          <note>
            Med detta, herr talman, yrkar jag bifall till den gemensamma
            reserva ­ tionen från SD och KD under punkt 2.
          </note>
          <note type="speaker">
            Anf. 12 JOHAN BÜSER (S):
          </note>
          <note>
            Herr talman! Vi behandlar nu utrikesutskottets betänkande 2019/20:UU7
            om Organisationen för säkerhet och samarbete i Europa, OSSE. Som
            ordförande i den svenska parlamentariska OSSE-delegationen är
            jag stolt över att vi har en aktiv och hårt arbetande svensk delegation,
            men jag är också stolt över att Sverige som nation kommer att
            axla det kommande ordförandeskapet i OSSE 2021. Till detta återkommer
            jag, för jag vill naturligtvis passa på att säga några ord både
            om föregående år och om de utmaningar vi har framåt.
          </note>
          <note>
            Jag vill börja med att yrka bifall till förslaget i betänkandet.
          </note>
          <note>
            Herr talman! OSSE är världens största regionala säkerhetsorganisation,
            med 57 deltagande stater i Europa, Kaukasus, Centralasien och
            Nordamerika. OSSE verkar för att främja säkerhet och stabilitet
            i regionen utifrån en brett definierad syn på säkerhet som omfattar
            tre dimensioner: en säkerhetspolitisk, en ekonomisk och miljömässig
            samt en rörande demokrati och mänskliga rättigheter.
          </note>
          <note>
            Organisationens särskilda styrka ligger bland annat i dess breda
            krets av deltagande stater, den konfliktförebyggande verksamheten,
            det breda spektrumet av institutioner och instrument som medger
            snabb och flexibel konflikthantering samt den utbredda fältnärvaron.
            OSSE är en organisa ­ tion som likt FN arbetar i en inkluderande
            anda. Detta ställer särskilda krav på oss som kommer från länder
            som är demokratiska, som värnar frihet och mänskliga rättigheter
            och som arbetar tydligt mot korruption. Så länge ofrihet, förföljelse,
            förtryck, konflikt och korruption är en påtaglig del av vardagen
            i många av OSSE:s medlemsländer måste det tuffa samtalet ha sin
            självklara plats vid församlingens möten.
          </note>
          <note>
            Under 2019 genomfördes nio valobservationer, vill jag nämna,
            och den svenska delegationen närvarade vid sju av dessa. Den svenska
            delegatio ­ nen hade samlat hög närvaro, precis som under föregående
            år. För egen del var jag med och observerade val såväl i Ukraina
            som i Kazakstan. I höst hoppas vi att det väntar flera observationer
            inom OSSE. Vi har bland annat valet i Georgien och det amerikanska
            presidentvalet framför oss, för att endast nämna två av de observationer
            som väntar. Men mot bakgrund av den nuvarande situationen med
            covid-19 förblir det förstås osäkert om observationer av eventuella
            val i relativ närtid kan komma att genomföras.
          </note>
          <note>
            Herr talman! Ja, covid-19-krisen drabbar oss globalt och är en
            pandemi som givetvis också påverkar OSSE-delegationens arbete.
            Vi genomförde vårt sommarmöte i Luxemburg, och vi hann genomföra
            vårt årliga vintermöte i Wien i februari. Vi har tvingats fatta
            beslut om att ställa in årets sommarmöte, som var tänkt att äga
            rum i Vancouver i juli. Som det ser ut just nu, för oss som för
            så många andra, sker de möten som genomförs med den parlamentariska
            församlingen digitalt.
          </note>
          <note>
            Många av OSSE:s länder drabbas nu hårt av pandemin, såväl hälsomässigt
            som ekonomiskt. I tider av kris är det viktigt att frågor som
            handlar om demokrati, yttrandefrihet, mänskliga rättigheter, jämställdhet
            och klimat fortfarande värnas och får prioritet också post corona.
          </note>
          <note>
            Vi kan ju se att dessa frågor nu utmanas. I Ukraina pågår den
            ryska aggressionen fortfarande. I Polen och Ungern utmanas demokratiska
            institutioner som den fria pressen och det självständiga rättssystemet.
            Vi har fler exempel på oroande tecken även från andra medlemsländer
            inom OSSE. Frihandel ifrågasätts. Jämställdheten sätts på undantag,
            och kvinnoförtrycket ökar. Hbtq-personer och minoriteter förtrycks,
            vilket också är en säkerhetspolitisk utmaning. Utöver hbtq-personer
            drabbas religiösa minoriteter, till exempel när antisemitismen
            växer sig starkare, och etniska minoriteter som krimtatarerna
            blir särskilt utsatta. Dessa grupper som jag nu nämnt blir förstås
            än mer utsatta i de områden där konflikt råder.
          </note>
          <note>
            Vi måste ständigt arbeta för att skydda den demokratiska utvecklingen
            såväl i länder där demokratin ännu är ung som i länder där demokratin
            länge varit ohotad men nu utmanas.
          </note>
          <note>
            Det paradoxala, och det frustrerande, är att populismen och den
            aggressiva nationalismen växer i en tid när vi som aldrig förr
            behöver effektiva och välfungerande samarbeten för att tackla
            de problem som vi i dag ställs inför. Pandemier bryr sig inte
            om nationsgränser. Det finns ingen lösning på klimatfrågan som
            inte involverar ökat samarbete över hela planeten. Vi kan heller
            inte lösa flyktingfrågan utan en europeisk union med medlemsstater
            som är beredda att nå kompromisser. Med ökad konflikt länder emellan
            blir det en osäkrare värld för oss alla.
          </note>
          <note>
            Herr talman! Vi kan konstatera att ett antal frusna konflikter
            finns kvar att hantera i regioner som ligger relativt nära oss.
          </note>
          <note>
            En fråga som ständigt är aktuell är den utdragna konflikten i
            Nagorno-Karabach. Där är utmaningen att hitta fredliga lösningar
            för hur parterna, framför allt Armenien och Azerbajdzjan, ska
            kunna enas. Vi har också frågorna om Rysslands inblandning i Georgien
            och naturligtvis den pågående ryska aggressionen mot Ukraina,
            som jag redan nämnt.
          </note>
          <note>
            Att lösa såväl pågående som frusna konflikter är en viktig uppgift,
            där OSSE har ett ansvar och en funktion att fylla i en ständigt
            pågående dialog.
          </note>
          <note>
            Det svenska ordförandeskapet under 2021 ger Sverige möjligheter
            att påverka OSSE i större utsträckning – samtidigt som man som
            ordförandeland också företräder hela organisationen.
          </note>
          <note>
            Den inriktning som utrikesministern har pekat ut med fokus på
            den europeiska säkerhetsordningen, jämställdhet, mänskliga rättigheter
            och demokratifrågor är klok. Jag vill särskilt tacka utrikesministern
            för den initiativkraft som hon visat genom att involvera OSSE-delegationen
            och naturligtvis utrikesutskottet men även delar av civilsamhället
            i regeringens arbete. Vi ser fram emot ett fortsatt gott samarbete.
          </note>
          <note>
            Jag vill också passa på att tacka OSSE-delegationens ledamöter
            och de övriga riksdagsledamöter som under verksamhetsåret har
            deltagit i såväl valobservationer som andra möten. Jag vill tacka
            de svenska diplomaterna vid OSSE i Wien och på våra svenska ambassader.
            Självklart vill jag också tacka personalen på riksdagens internationella
            kansli, som alltid är oss behjälplig och bistår med praktikaliteter
            och gott humör. Till sist vill jag tacka delegationens vice ordförande
            Margareta Cederfelt för vårt samarbete.
          </note>
          <note>
            Jag är övertygad om att den svenska delegationen kommer att fortsätta
            ta plats i den parlamentariska församlingen när vi väl kan återgå
            till en lite mer normal tillvaro efter den pågående coronapandemin.
            Vi ser också fram emot det svenska ordförandeskapet i OSSE, för
            det är demokratin, jämlikheten och solidariteten det handlar om.
          </note>
          <note type="speaker">
            Anf. 13 MARGARETA CEDERFELT (M):
          </note>
          <note>
            Herr talman! När vi nu debatterar utrikesutskottets betänkande
            om Organisationen för säkerhet och samarbete i Europa är det en
            retroaktiv debatt eftersom den berör regeringens skrivelse som
            avser 2018 och första halvåret 2019 samt en redogörelse från den
            svenska delegationen. Men det är naturligtvis omöjligt att fokusera
            endast på dåtid. Självklart, herr talman, handlar debatten också
            om framtiden.
          </note>
          <note>
            Som sagts här tidigare har OSSE en lång historia. Organisationen
            bildades 1975, under kalla kriget, och den parlamentariska församlingen
            grundades 1990. Själva grundvalen för arbetet är den europeiska
            säkerhetsordningen. Att det är 57 medlemsländer har redan sagts,
            men det finns också ett tiotal observatörsländer. OSSE sträcker
            sig från Kanada i väst till Mongoliet i öst.
          </note>
          <note>
            OSSE är en säkerhetsorganisation. Det tycker jag är viktigt att
            komma ihåg. OSSE arbetar med säkerhet ur ett brett perspektiv.
            Det handlar om att bygga förtroende och förebygga konflikter.
            Arbetet bedrivs i de tre dimensionerna politik och säkerhet, ekonomi
            och miljö samt mänskliga rättigheter.
          </note>
          <note>
            Som vice ordförande i den svenska delegationen men också vicepresi
            ­ dent i OSSE:s parlamentariska församling är jag väldigt glad
            över att note ­ ra att den svenska delegationen är en av de mest
            aktiva i OSSE:s parla ­ mentariska församling. Jag säger detta
            eftersom vi faktiskt är en liten na ­ tion med en relativt liten
            delegation i det stora sammanhanget. Men den är väldigt aktiv
            och sätter avtryck i verksamheten.
          </note>
          <note>
            Jag vill här nämna OSSE:s fältmissioner, fältaktiviteter, som
            bedrivs i 15 länder. Missionernas arbete är baserat på de behov
            som finns i respektive land, och verksamheten rättas därefter.
            Alla missioner arbetar i nära samarbete med regeringen i landet.
          </note>
          <note>
            Jag vill särskilt nämna en mission: missionen i Tadzjikistan
            . Den har ett program för att bland annat förebygga korruption
            och öka rättstryggheten genom polisens arbete men också för att
            stödja kvinnliga politiker. Till min stora glädje har jag noterat
            att i år finns det faktiskt två kvinnor i Tadzjikistan s delegation.
            Det är första gången. Detta visar att OSSE:s mission har betydelse,
            herr talman.
          </note>
          <note>
            Jag vill också nämna missionen i Kirgizistan , som arbetar med
            utbildning av journalister. Det handlar om ungdomar, post-graduates,
            som får gå en utbildning i vad journalistik innebär, hur man kan
            arbeta med mediefrihet, pressetik, faktagranskning med mera. Detta
            är viktigt, för i många av OSSE:s medlemsländer är medierna utsatta
            för begränsningar och ofta under hård press från regimen. Det
            visar att utbildning är viktigt, liksom nätverksbyggande.
          </note>
          <note>
            Men den absolut mest välbekanta missionen i dag är tyvärr observatörsstyrkorna
            i Ukraina. Den ryska aggressionen pågår alltjämt, sex år efter
            den första ockupationen av Krim. Det är krigföring i Donetsk och
            Luhansk. Ukraina är ett land som befinner sig i krig och under
            ockupation av ett grannland, Ryssland. Värt att notera är att
            i Ukraina finns det närmare 1,5 miljoner internflyktingar. Samtliga
            kommer från de områden som är drabbade av den ryska aggressionen.
          </note>
          <note>
            FN:s generalsekreterare har uppmanat Ryssland att iaktta vapenstillestånd
            under coronapandemin, men hittills har uppmaningen inte följts
            – inte ett dugg.
          </note>
          <note>
            OSSE planerar att ha observatörer vid gränsövergångarna mellan
            Donetsk och Luhansk . Dagligen kommer rapporter om hur överträdelser
            mot Minsköverenskommelsen sker. Observatörsstyrkan ska ha en lugnande
            effekt på konflikten men också förmedla en bild av vad som händer.
            För den som är intresserad finns rapporterna att läsa på OSSE:s
            hemsida.
          </note>
          <note>
            Säkerhetsläget inom OSSE-regionen är i många fall ansträngt.
            Jag tänker här på konflikten i Nagorno-Karabach , men också på
            Transnistrien , Moldavien, Abchazien , Sydossetien och Georgien.
            Här gör OSSE mycket för att arbeta för fred och säkerhet.
          </note>
          <note>
            Den andra dimensionen, ekonomi och säkerhet, har fått allt större
            betydelse. Det gäller ekonomin men också miljön eftersom miljöfrågor
            får ökad betydelse i OSSE:s medlemsländer.
          </note>
          <note>
            När det handlar om valobservationer är den svenska delegationen
            väldigt aktiv, fru talman. Fru talmannen har ju varit ledamot
            i OSSE-delega ­ tionen och där ordförande för den första kommittén,
            politik och säkerhet. Sverige har deltagit i sju av nio valobservationer
            som har genomförts.
          </note>
          <note>
            Det råder ibland missförstånd om vad en valobservation är. Valobservation
            handlar inte om att fördöma utan om att arbeta för ökad demokrati.
            Detta är viktigt därför att själva arbetet med en valobservation
            är stort och omfattande. Flera organisationer brukar delta. Det
            handlar om att iaktta vad som händer före ett val. Hur ser politiken
            och mediefriheten ut? Hur arbetar parlament och valmyndighet?
            På valdagen handlar det förstås om att vara ute och notera vad
            som händer. Och efteråt gäller det att följa upp. Kommer valresultatet
            att iakttas? Efter detta lämnas inte ett land utan erbjuds naturligtvis
            stöd för att kunna bli bättre.
          </note>
          <note>
            Jag notera r dock att rekommendationerna tyvärr inte alltid följs.
            Jag tjänstgjorde själv som special coordinator i Vitryssland.
            Jag nämner detta land för att OSSE har observerat val där sedan
            1994 och lämnat ett stort antal rekommendationer. Hur har dessa
            tagits om hand?
          </note>
          <note>
            En rekommendation har delvis fullföljts. Det handlar om att handi
            ­ kappanpassa vallokalerna för att underlätta för personer med
            funktions ­ nedsättning att delta i röstandet. D et har också
            tillsatts en utredning om hur demokratin kan underlättas. I övrigt
            är resultatet att det inte skett några förändringar.
          </note>
          <note>
            Men det finns även glädjeämnen, och jag tycker att de också är
            viktiga att nämna. Nordmakedonien har tyvärr på grund av coronaviruset
            fått skjuta upp sitt val men är väldigt noga med att understryka
            att OSSE ska finnas på plats och observera när valet genomförs.
            Detta är positivt.
          </note>
          <note>
            Positivt är också att Uzbekistan genomförde ett val den 22 december
            förra året. Det var första gången OSSE observerade ett val i Uzbekistan;
            där har tidigare inte funnits ens ett embryo till demokrati. Men
            den nye presidenten Mirziyoyev – ursäkta mitt felaktiga uttal
            – har starka intentio ­ ner att förbättra och utveckla demokratin,
            och OSSE har sagt att man ska hjälpa till med detta, både från
            den parlamentariska sidan och från regeringssidan. Vi är beredda
            att stå bakom Uzbekistan i dess strävan efter demokrati. För övrigt
            var vi två svenskar som deltog i den observationen trots att valet
            ägde rum den 22 december.
          </note>
          <note>
            Jag vill också nämna en annan aspekt av OSSE:s demokratiarbete.
            Under förra året var jag utsedd till rapportör för mordet på den
            ryske opposi ­ tionspolitikern Boris Nemtsov . För den som är
            intresserad finns s lutrapporten publicerad på OSSE-PA:s hemsida.
            När jag utnämndes till rapportör hade Europarådet redan utrett
            mordet, men vi ville också från OSSE-PA:s sida utreda både vad
            som hade hänt och hur Ryssland hade hanterat den rättsliga processen.
          </note>
          <note>
            Tyvärr är den rättsliga processen i Ryssland fortfarande höljd
            i dunkel. Ingen information har nått ut, och jag har inte kunnat
            få något som helst positivt gensvar eller någon information som
            svar på de frågor jag har riktat till Ryssland. Detta är en av
            mina slutsatser.
          </note>
          <note>
            Den andra slutsatsen är naturligtvis att förutsättningarna för
            demokrati behöver utvecklas i Ryssland. Det handlar bland annat
            om villkoren för oppositionspolitiker. Men det handlar också i
            grunden om rättsstatens principer.
          </note>
          <note>
            Jag vill nämna att OSSE också har särskilda representanter för
            mediefrihet samt den höga kommissarien för minoritetsgrupper.
            Jag vill också nämna att kvinnor har en låg grad av representativitet
            inom den parlamentariska församlingen. Jag tycker att detta är
            viktigt att nämna eftersom medlemsländerna själva utser sina delegater.
            Ungefär 28 procent av delegaterna i den parlamentariska församlingen
            är kvinnor. Kvinnor finns dock ändå representerade på ledande
            positioner i församlingen.
          </note>
          <note>
            Det finns tolv särskilda representanter inom OSSE, fru talman.
            Sju av dessa är kvinnor. Här kan jag nämna att det finns en särskild
            representant för Arktis; det är en kvinnlig parlamentariker från
            Norge. Det finns också en särskild representant för det civila
            samhället och samarbete med det; det är en kvinnlig parlamentariker
            från Finland. Som ni hör är de nordiska länderna väl representerade
            när det handlar om den parlamentariska församlingen.
          </note>
          <note>
            Slutligen vill jag säga att i tider av oro, nationalism och minskad
            respekt för mänskliga rättigheter och demokrati är behovet av
            internationellt samarbete som störst. Det handlar om samarbete
            mellan både regeringar och parlamentariker. Endast genom att mötas,
            diskutera och arbeta fram lösningar på problem kan vi nå en trygg,
            stabil omvärld som baseras på respekt för mänskliga rättigheter
            och rättsstatens principer.
          </note>
          <note>
            Även nu under covid-19-pandemin fortsätter OSSE-PA:s arbete.
            Regelbundet, varje vecka, hålls olika former av webinars, där
            delegationernas ledamöter inbjuds att delta.
          </note>
          <note>
            Slutligen vill jag rikta ett stort tack till OSSE-delegationens
            kansli i Sverige för dess goda arbete och stöd till oss ledamöter.
            Jag vill också tacka delegationens ordförande Johan Büser för
            hans arbete. Jag ser fram emot det svenska ordförandeskapet inom
            OSSE och vill tacka för de signaler som utrikesministern har givit
            oss i delegationen om en vilja till samarbete.
          </note>
          <note type="speaker">
            Anf. 14 KERSTIN LUNDGREN (C):
          </note>
          <note>
            Fru talman! Detta är parlamentets granskning av det som har pågått
            under 2018 och halva 2019 när det gäller regeringens arbete i
            OSSE och den parlamentariska delegationen. Det är klart att det
            är viktigt inte bara för delegationens ledamöter att få berätta
            utan också för oss som parlamentariker att få diskutera och granska
            det som händer.
          </note>
          <note>
            Det finns naturligtvis mycket som i grunden är väldigt bra. Odihrs
            arbete har nämnts tidigare, och det är a vgörande för all valobservation
            som sker i Europa, men också i USA och övriga OSSE-länder. Detta
            är naturligtvis viktigt.
          </note>
          <note>
            Det som pågår inom ramen för missionen i Ukraina är viktigt,
            om än inte tillräckligt. Denna mission visar genom sitt agerande
            tydligt på begränsningarna i systemet. Där finns en av de aggressiva
            aktörerna med. Ryska ögon och öron är med. Där finns begränsningarna.
            Man har inte fått tillträde till hela det ukrainska territoriet.
            Villkoren sätts av Kreml, och det är klart att det inte är acceptabelt.
          </note>
          <note>
            När vi talar om vårt Europa och vår säkerhet är en av de viktiga
            grunderna Helsingforsslutakten från 1975. Då kunde man ändå hitta
            ett antal principer för vårt umgänge för att bygga säkerhet och
            gå vidare med ökad transparens och på det sättet försöka höja
            trösklarna för en öppen konflikt med respekt för territoriella
            gränser.
          </note>
          <note>
            Efter Berlinmurens fall blev det möjligt att nå en Parisdeklaration,
            som i år firar 30 år. Det sågs som ett stort framsteg. Vi hoppades
            då att vi alla var med på samma färdplan. Vi önskade en ny ordning
            för vårt Europa och för vår samverkan.
          </note>
          <note>
            Men det vi har sett i Europa sedan dess är en ny verklighet,
            och den syns också i OSSE alldeles entydigt. Ryssland önskar en
            återgång till en annan ordning, post Helsingfors och post Paris.
            Man vill se en ny stormaktspolitik och en ny rysk hegemoni över
            delar av vårt Europa. I strid med löften, uttalade och underskrivna,
            har man sökt ändra och ändrat gränser. Man har illegalt annekterat
            delar av andra länders territorier. Detta fortgår utan att OSSE
            har möjlighet att göra något åt det.
          </note>
          <note>
            OSSE är en konsensusorganisation. Precis på samma sätt som i
            säkerhetsrådet uppkommer problem att nå framgång. Det är klart
            att det är en utmaning när Sverige nu tar på sig ordförandeskapet
            i OSSE för 2021. Det är ett viktigt vägval att göra, och det är
            viktigt att delegationen bestämmer sig för en hållning – ska man
            vara en trivsam samtalspartner, krockkudden i systemet, eller
            en röst som står upp för de principer och grunder som vi har haft
            och också för den tredje dimensionen i säkerhetsbegreppet.
          </note>
          <note>
            Jag noterar att regeringen har utgångspunkten att hela det breda
            säkerhetsbegreppet ska vara vägledande. Men vi vet att inte minst
            Ryssland inte har intresse av att hålla i frågor om mänskliga
            rättigheter och demokrati. Om man tar upp det gör man det på samma
            sätt som Kina, alltså med inställningen att det är interna angelägenheter.
          </note>
          <note>
            Musklerna saknas hos OSSE. Det är viktigt att vi är varsamma
            och aktiva för att säkra att vi inte spelar med i ett spel där
            vi successivt ändrar verkligheten på nytt till en ordning som
            Kreml under Putin önskar. Som det ser ut just nu kan vi förutse
            att han har rätt lång tid på sig. Han brukar ju säga att han väntar
            ut andra. Därför finns det skäl att vara uppmärksam.
          </note>
          <note>
            Det finns skäl att med tydlig röst stå upp för Ukraina, Georgien
            och de grundläggande principerna om territoriell integritet. Det
            handlar om att stå upp för mänskliga rättigheter och demokrati,
            för utan dem och utan rättsstatens principer vet vi att konflikter
            av annan sort väntar.
          </note>
          <note>
            Det är oerhört centralt att ordförandeskapet inte syftar till
            att vara stötdämpare, även om jag vet att rollen som ordförande
            kräver att man inte kan säga allt och att man måste företräda
            organisationen. Men det är viktigt att det tydligt framgår vad
            som är Sveriges uppfattning.
          </note>
          <note>
            Vi ser i många andra sammanhang hur man försöker tysta genom
            att vara lite bulldozer eller genom att ta ut svängarna och aggressivt
            angripa. Då har vi en tendens att kliva tillbaka. Det är viktigt
            att vi inte gör det, för om vi gör det vet vi att andra tappar
            hoppet och tänker: Okej, då måste vi anpassa oss till den verklighet
            som vi ser kommer. Och det är det som Ryssland vill.
          </note>
          <note>
            Det är också viktigt att vara varsam med de krafter som man använder.
            Vi vet att man använder olika instrument för att destabilisera.
            Vi måste se på de instrumenten.
          </note>
          <note>
            Vi vet hur Kreml har använt den rysk-ortodoxa kyrkan för att
            påverka. Vi ser också hur man med det kristna baneret förtrycker
            andra kristna grupper. Man stänger kyrkor, och det sker inte bara
            i Ryssland utan också i flera andra av OSSE-medlemsstaterna. Man
            vill att bara en röst ska höras, och det är maktens röst. Man
            lierar sig med den kyrka som är beredd att ställa upp.
          </note>
          <note>
            Vi måste vara varsamma så att religionen inte blir förtryckets
            röst. Den måste vara frihetens röst, och friheten måste omfatta
            också övriga mänskliga rättigheter. Om människor förtrycks, om
            hbtq-personer förtrycks, om kvinnor förtrycks, om journalister
            fängslas och om det fria ordet tystas vet vi att då följer också
            ett förtryck av religionen, oavsett vad man tror på. Det är avgörande
            att man står upp för de grundläggande värdena, och att man hävdar
            den tredje dimensionen är centralt.
          </note>
          <note>
            Fru talman! Med detta tycker jag att utrikesutskottet har ett
            gott råd – att lägga redogörelsen och skrivelsen till handlingarna.
          </note>
          <note type="speaker">
            Anf. 15 YASMINE POSIO (V):
          </note>
          <note>
            Fru talman! Vi har fått OSSE-delegationens årsrapport. Som ledamot
            i den delegationen vill jag såklart poängtera det jag anser vara
            viktigt att arbeta med i OSSE:s parlamentariska församling, men
            jag vill börja med det svenska ordförandeskapet i OSSE som börjar
            den 1 januari nästa år.
          </note>
          <note>
            Självklart kommer det mesta som görs under det året att ha något
            slags koppling till pandemin. Förhoppningsvis har vi då redan
            kommit en bit på väg i kampen mot pandemins spridning och konsekvenser,
            men den har redan orsakat så mycket skada att det kommer att ta
            många år att komma till rätta med allt.
          </note>
          <note>
            En av de negativa konsekvenser vi ser av pandemin är att det
            finns ledare inom OSSE som har passat på att införa lagar som
            ger mer makt åt regeringar utan att parlamenteten kan agera.
          </note>
          <note>
            En annan negativ konsekvens är att lagar som påverkar människors
            liv negativt införs nu när människor inte kan gå ut på gator och
            torg och protestera eller ens ha möten för att diskutera lagförslagen.
            Detta hoppas jag att Sverige kommer att ta upp under ordförandeskapet.
          </note>
          <note>
            Då regeringen driver en feministisk utrikespolitik förväntar
            jag mig att Sverige som ordförande kommer att driva feministiska
            frågor som exempelvis aborträtten, mäns våld mot kvinnor och förföljelsen
            av hbtq-personer.
          </note>
          <note>
            Det jag som delegat i OSSE:s parlamentariska församling vill
            poängtera är vikten av att ständigt orka lyfta frågor som gäller
            sådant som många länders parlamentariker antingen vill försämra
            eller helt ignorera.
          </note>
          <note>
            Då OSSE:s parlament samlar parlamentariker från 57 medlemsstater
            finns det möjligheter att tala direkt med parlamentariker från
            de olika länderna, men det främsta arbetet sker ändå under sessionerna.
            Under sommarens möte antas en resolution för var och en av de
            tre dimensioner som finns i OSSE-PA. De är den militärpolitiska
            dimensionen, den ekonomiska och miljömässiga dimensionen och den
            mänskliga dimensionen.
          </note>
          <note>
            Där har alla parlamentariker möjlighet att lyfta in saker som
            de anser är viktiga. Till exempel har jag fått med skrivningar
            om vikten av sexuell och reproduktiv hälsa och rättigheter och
            att skolan ska undervisa om det. Eftersom resolutioner i OSSE
            antas med majoritet kan inget land enskilt obstruera när det gäller
            frågor inom mänskliga rättigheter som de inte vill jobba med.
          </note>
          <note>
            Resolutionen är visserligen inte bindande, men genom att en majoritet
            i parlamentet stödde mitt förslag först od de som är emot kvinnors
            rättigheter att de är i minoritet. De försök te vinna mark för
            sin förlegade syn på kvinnor, men vi som är för mänskliga rättigheter
            visade att vi är fler.
          </note>
          <note>
            Detta var ett viktigt sätt att visa att majoriteten av parlamentarikerna
            i OSSE:s parlamentariska församling anser att sexuell och reproduktiv
            hälsa och rättigheter är så viktigt att vi är beredda att arbeta
            för att man i undervisningen i skolan ska lyfta detta.
          </note>
          <note>
            Så kan vi stigmatisera dem som är emot mänskliga rättigheter.
          </note>
          <note>
            Inte för att jag tror att auktoritära staters parlamentariker
            omedelbart kommer att åka hem och börjar arbeta för mänskliga
            rättigheter, men i och med att andra länder visar motstånd kommer
            de att tvingas förhålla sig till att de trots allt enbart utgör
            ett litet fåtal.
          </note>
          <note>
            Vänsterpartiet kommer i framtiden att arbeta för att skrivningar
            om hbtq-rättigheter och SRHR ska finnas med i de årliga resolutioner
            som antas i organisationen.
          </note>
          <note>
            Fru talman! En annan styrka med OSSE är att det finns ett rapporteringssystem
            för hatbrott, vilket bland annat innefattar brott mot hbtq-personer.
            Dessutom finns till exempel Moskvamekanismen, som Sverige tillsammans
            med 16 andra länder tog initiativ till. Den ger möjlighet att
            sända en oberoende expertmission till ett OSSE-land om det bedöms
            föreligga ett särskilt allvarligt hot mot mänskliga rättigheter,
            sett till de åtaganden landet har gjort inom organisationen. Bland
            annat gjordes detta efter att de fruktansvärda brotten mot homosexuella
            i Tjetjenien uppmärksammats. Då framkom inte bara omfattningen
            av brotten utan även hur de skyldiga fick straffrihet.
          </note>
          <note>
            Vänsterpartiet anser att Sverige bör verka för att Moskvamekanismen
            ska åberopas när hot mot hbtq-personer och hbtq-rörelsen anses
            vara överhängande. Detta yrkande har lyfts i ett annat betänkande,
            men jag vill passa på att lyfta det även under denna debatt, för
            det är en väldigt viktig fråga.
          </note>
          <note>
            Ytterligare en styrka med OSSE är Open Skies, som innebär att
            34 medlemsländer får genomföra omfattande spaningsflygningar över
            var ­ an ­ dras territorium. Genom dessa flygningar, som måste
            göras med obeväpnade plan, kan länderna få en överblick över varandras
            militära och civila infrastrukturer och hålla sig uppdaterade
            om varandras militära utveckling, vilket är ett sätt att skapa
            förutsägbarhet och transparens mellan parterna. Det är även ett
            sätt att skapa dialog mellan länder som annars kanske inte har
            så många plattformar där de möts. Alltså är Open Skies ett säkerhetsskapande
            samarbete.
          </note>
          <note>
            I oktober förra året kom det fram att USA överväger att lämna
            Open Skies, och i april kom ytterligare information som pekar
            åt samma håll. Det är olyckligt då de flesta länder som ingår
            inte har samma övervakningssystem som USA har och inte på andra
            sätt kan tillskansa sig den oerhört viktiga informationen.
          </note>
          <note>
            Detta är inte den första internationella organisation som Trump
            lämnar. Det är allvarligt att en stormakt som USA väljer att stå
            utanför multilaterala samarbeten. Det handlar inte enbart om att
            resurserna inom organisa ­ tionerna minskar utan även om att president
            Trump väljer att överge allt fler plattformar för dialog, som
            ju är en förutsättning för samarbete och säkerhet.
          </note>
          <note>
            Genom familje- och vänskapsband, arbete i internationella organisa
            ­ tioner, utlandsstudier och utrikeshandel är världen starkt sammanlänkad.
            Då behövs mer öppet internationellt samarbete, inte nationalistisk
            sluten ­ het.
          </note>
          <note>
            Fru talman! Civilsamhället har en central roll i demokratiska
            system och för den demokratiska utvecklingen. Det fungerar som
            både vakthund och visselblåsare när övergrepp har begåtts, rättigheter
            kränkts eller utvecklingen är på väg att gå åt fel håll. Det fungerar
            som ansvarsutkrävare för utlovade reformer och beslut men också
            som informationskälla såväl för befolkningen inom ett land som
            för omvärlden.
          </note>
          <note>
            I vissa fall erbjuder civilsamhället tjänster och funktioner
            som staten inte klarar av att leverera. Det är också i civilsamhället
            som människor går samman och gemensamt kräver förändring för att
            få sina rättigheter tillgodosedda och sina livsvillkor förbättrade.
          </note>
          <note>
            Civilsamhället utgör därmed en helt central motvikt till mäktiga
            politiska och ekonomiska intressen och är en viktig arena för
            att utjämna ojämlikheter och orättvisor världen över.
          </note>
          <note>
            I dag krymper civilsamhällets utrymme i många länder. Därför
            är det viktigt att vi i OSSE-delegationen på våra resor alltid
            ser till att träffa civilsamhällesorganisationer – för att vi
            ska lära oss mer om situationen i de länder vi besöker men även
            för att visa organisationerna vår uppskattning för det viktiga
            arbete som de utför.
          </note>
          <note>
            Fru talman! Jag ser fram emot när OSSE:s parlamentariska församling
            återigen kommer att ha möten, så att jag både kan lyfta de frågor
            jag anser är viktiga att belysa och träffa civilsamhällesorganisationer
            för att knyta fler band och lära mig mer om vår omvärld.
          </note>
          <note type="speaker">
            Anf. 16 FREDRIK MALM (L):
          </note>
          <note>
            Fru talman! I världen pågår nu en bred attack mot den regelbaserade
            multilaterala världsordningen, som det brukar uttryckas. Det är
            principer som ska bära upp vår värld. Det är principer som också
            är väldigt viktiga för oss i Sverige. Det handlar om rättsstaten,
            frihandel, klimatöverens ­ kommelser, en bred säkerhetsordning
            där man respekterar sina grannländer och så vidare.
          </note>
          <note>
            Allt detta undermineras, men det undermineras inte bara, som
            man kanske kan tro, av odemokratiska, destruktiva regimer. Det
            undermineras även av länder i hjärtat av Europa, i hjärtat av
            västvärlden. Det handlar om fria stater som på olika sätt – till
            följd av populism, av extremism och av att gaphalsar och lycksökare
            kommer till makten – driver utvecklingen i en mer auktoritär riktning.
          </note>
          <note>
            Detta hotar i grunden liberala värden och progressiva värden.
            Det gäller minoriteters rättigheter, kvinnors rättigheter, inkluderande
            samhällen och så vidare. I stället får vi en politisk utveckling
            som drivs fram av högljudda attacker på fria medier, av utstämpling
            av minoriteter, av ökad polarisering och av ökad intolerans och
            xenofobi.
          </note>
          <note>
            Demokratin genomgår nu sin värsta kris på många årtionden. Den
            pandemi vi nu ser kommer förstås att förstärka detta. Det finns
            i alla fall mycket stora risker för det. Vi ser en rad länder
            som använder den situation som nu råder till att införa drakoniska
            inskränkningar och på olika sätt slå ned på oppositionen i landet.
            Det finns regeringar som vill tillskansa sig mer makt och så vidare.
            Det finns länder där det ingalunda finns några konkreta besked
            om att detta sedan kommer att rullas tillbaka och att man ska
            återgå till ett normalläge. Vi ser nu hur regimer kommer att använda
            pandemin för att stärka sin egen makt och öka sin maktfullkomlighet.
          </note>
          <note>
            I spåren av den ekonomiska krisen ser vi givetvis också att fler
            människor blir arbetslösa, att risken ökar för att människor söker
            sig till politiska ytterligheter och så vidare.
          </note>
          <note>
            Jag tycker att det är viktigt, fru talman, att OSSE som organisation
            sätts in i denna kontext. Organisationens problem just nu är delvis
            en följd av utvecklingen i världen, men inte bara. Det är också
            så att länder aktivt agerar inom OSSE för att, så att säga, underminera
            hela basen, grunddoktrinen, för OSSE:s verksamhet.
          </note>
          <note>
            Jag måste säga att jag tycker att det jobb som svenska riksdagsledamöter
            gör, som vi hör om i denna debatt, och som den svenska delegationen
            gör inom OSSE är väldigt bra. Man står tydligt upp för viktiga
            värden och försöker upprätthålla organisationens åtaganden och
            respekten för grundstatuten och så vidare.
          </note>
          <note>
            OSSE är ett viktigt organ. Det är världens största regionala
            säkerhets ­ organisation med 57 medlemsstater. Man har en rad
            fältmissioner, val ­ observationer och så vidare. Man har att
            hantera ett antal frusna eller pågå ­ ende konflikter, inte minst
            i Nagorno-Karabach, Abchazien, Transnistrien och givetvis Ukraina.
          </note>
          <note>
            Om OSSE fungerar kan man spela en väldigt viktig roll, vilket
            vi i Sverige förstås strävar efter. Vi har dock sett hur den europeiska
            säkerhetsordningen i alla fall delvis har satts ur spel av Ryssland
            genom överfallet på Ukraina, annekteringen av Krim, undermineringen
            av säkerheten i en rad olika länder, hybridkrig och fake news.
            Inte minst handlar det om diktaturen och förtrycket inom Ryssland,
            kanske allra tydligast exemplifierat i mordet på Boris Nemtsov
            för fyra fem år sedan.
          </note>
          <note>
            Fru talman! Det här innebär att OSSE:s arbete lamslås. Möjligheten
            att agera begränsas avsevärt när det blir en sådan polarisering
            i organisationen och så pass starka destruktiva krafter agerar
            för att OSSE ska vara svagt.
          </note>
          <note>
            Men det handlar inte bara om Ryssland. Det är viktigt att betona
            det. Det handlar även om flera EU-medlemsstater, exempelvis Ungern
            och Polen som nämnts tidigare i debatten.
          </note>
          <note>
            Det finns även andra stater som inte lever upp till OSSE:s normer,
            principer och åtaganden. Turkiet är en sådan stat, som nu har
            embarkerat på ett militärt äventyr där man ockuperar delar av
            norra Syrien. Man bedriver ett massivt militärt och polisiärt
            övervåld och omfattande politisk förföljelse. Man fängslar journalister.
            Man respekterar inte religionsfriheten, vilket förtjänstfullt
            togs upp av Kristdemokraterna i ett tidigare anförande.
          </note>
          <note>
            Detta gör att Sveriges roll som ordförandeland nästa år blir
            väldigt vik ­ tig. Dels är det givetvis viktigt att vi på olika
            sätt agerar för att organisa ­ tionen ska hålla ihop och fungera,
            dels är det väldigt viktigt att Sverige nu är en tydlig röst för
            mänskliga rättigheter, demokrati och rättsstatens prin ­ ciper,
            för skydd av minoriteter, hbtq-personers rättigheter, kvinnors
            rättig ­ heter och så vidare. Vi måste förmå att inte tumma på
            de principerna för mycket, för det finns ett antal stater som
            inte vill annat än att lura skjortan av demokratierna i de här
            internationella organen. Det är därför väldigt viktigt att betona
            det.
          </note>
          <note>
            Från Liberalernas sida står vi bakom att Sverige nu blir ordförandeland,
            och jag uppfattar också att det finns en bred enighet här i riksdagen
            om hur viktiga dessa principer är.
          </note>
          <note type="speaker">
            Anf. 17 Utrikesminister ANN LINDE (S):
          </note>
          <note>
            Fru talman! Verksamheten i Organisationen för säkerhet och samarbe
            ­ te i Europa är av central betydelse för Sveriges och Europas
            säkerhet. OSSE är ett forum där den europeiska säkerhetsordningen
            försvaras. Terri ­ toriell integritet och gränsers okränkbarhet,
            förbudet mot våldsanvändning och staters rätt att självständigt
            göra utrikes- och säkerhetspolitiska vägval utgör några av hörnstenarna
            i denna ordning.
          </note>
          <note>
            För Sverige är värnandet av den europeiska säkerhetsordningen
            ett vitalt säkerhetsintresse. OSSE med sina 57 deltagande stater
            är också hemvist för det unika, breda säkerhetsbegreppet. I detta
            sätts demokrati och mänskliga rättigheter i direkt relation till
            säkerheten såväl inom stater som mellan dem. Med detta som grund
            har de deltagande staterna accepterat att de mänskliga rättigheterna
            är gemensamma åtaganden som ska efterlevas och främjas.
          </note>
          <note>
            Sedan 2014 pågår en väpnad konflikt med nästan dagliga dödsoffer
            i Europa. Rysslands aggression mot Ukraina och den illegala annekteringen
            av Krim är nu inne på sitt sjunde år. Ingen varaktig lösning finns
            i sikte. Vi förväntar oss att alla parter, i synnerhet Ryssland,
            uppfyller sina åtagan ­ den i den så kallade Minsköverenskommelsen,
            som ska skapa förutsätt ­ ningar för en hållbar politisk lösning
            på konflikten i östra Ukraina. OSSE har en central roll för att
            övervaka situationen på marken och leda de sam ­ tal som förs
            i den trilaterala kontaktgruppen.
          </note>
          <note>
            Utöver den ryska aggressionen mot Ukraina och den illegala annekteringen
            av Krim pågår ett antal utdragna konflikter i Östeuropa och södra
            Kaukasus. I Centralasien är den demokratiska utvecklingen hotad.
            På västra Balkan pågår transition mot rättsstatlighet. Vi har
            sett viktiga framsteg men också brister i ländernas reformansträngningar.
          </note>
          <note>
            I samtliga dessa geografier är OSSE närvarande till stöd för
            länderna och som tidig varningsfunktion genom fältmissioner och
            genom de auto ­ noma institutionerna Odihr, Mediefrihetsrepresentanten
            och Högkommissarien för nationella minoriteter . I vissa av de
            utdragna konflikterna har OSSE-ordförandeskapet särskilda och
            personliga representanter som har en roll i de olika förhandlingar
            som pågår för att uppnå fredliga lösningar. Det är tydligt att
            OSSE spelar en avgörande roll i samtliga säkerhetspolitiska konflikter
            som påverkar vår region.
          </note>
          <note>
            Fru talman! Den samsyn som finns mellan partierna i Sveriges
            riksdag avseende den grundläggande inriktningen i vår utrikes-
            och säkerhetspolitik är en styrka för Sveriges agerande i OSSE
            och har varit så under lång tid. Vi är i OSSE drivande för att
            utkräva ansvar för brott som begås mot säkerhetsordningen och
            kränkningar mot åtaganden om de mänskliga rättigheterna, och vi
            stöder organisationens autonoma institutioner som verkar för att
            stärka respekten för demokrati och mänskliga rättigheter.
          </note>
          <note>
            Vårt politiska engagemang matchas också av ekonomiskt stöd. Bland
            annat stöttar vi genom särskilda projekt exempelvis kontoret för
            mänskliga rättigheter och övervakningsmissionen för Ukraina. Vi
            bidrar till OSSE:s valobservationsmissioner.
          </note>
          <note>
            Fru talman! Den skrivelse som regeringen presenterat för riksdagen
            beskriver verksamheten i OSSE under 2018 och det första halvåret
            2019. I skrivelsen redogörs för detaljerna kring det svenska engagemanget.
            Skrivelsen beskriver också hur verksamheten i OSSE:s tre dimensioner
            har fortlevt under perioden. Det står klart att konflikterna påverkar
            samarbetsklimatet i organisationen. Av den anledningen är det
            just nu mycket svårt att åstadkomma beslut som skulle bidra till
            att stärka respekten för den europeiska säkerhetsordningen eller
            andra viktiga åtaganden.
          </note>
          <note>
            Det som inte nämns i skrivelsen, eftersom det inträffade efter
            den pe ­ riod som skrivelsen avhandlar, är ju att Sverige har
            utsetts till organisatio ­ nens ordförande under 2021. Att Sverige
            under nästa år ska inneha ordfö ­ randeskapet för OSSE är en naturlig
            konsekvens av vårt långvariga enga ­ gemang för säkerheten i Europa.
          </note>
          <note>
            Vår viktigaste uppgift blir att använda den viktiga plattformen
            som ordförandeskapet ger för att värna den europeiska säkerhetsordningen
            och det breda säkerhetsbegreppet. I en orolig omvärld är det ett
            uppdrag som är extra viktigt men också extra svårt. Givet de svåra
            motsättningarna i organisationen behöver vi ha realistiska förväntningar
            på vad vi kan uppnå som ordförande.
          </note>
          <note>
            Förberedelserna inför ordförandeskapet är nu i full gång. I det
            första skedet arbetar vi tillsammans med departement, myndigheter,
            tankesmedjor, civilsamhället och naturligtvis riksdagen för att
            ta fram de prioritering ­ ar som ska vägleda vårt ordförandeskap.
            Jag är mån om att ha den dialogen med riksdagen och ser fram emot
            våra fortsatta kontakter i den här frågan.
          </note>
          <note type="speaker">
            Anf. 18 MARGARETA CEDERFELT (M) replik:
          </note>
          <note>
            Fru talman! Jag har ett par frågor till utrikesministern. De
            första handlar om observatörerna i Ukraina.
          </note>
          <note>
            Observatörerna är viktiga. Även om deras mandat är begränsat
            är det viktigt att styrkan finns kvar. Jag vet att observatörsstyrkan
            regelbundet har problem med ekonomin, och det finns krafter som
            motarbetar att observatörsstyrkan även i fortsättningen ska ha
            ekonomiskt stöd för att kunna utföra sitt uppdrag.
          </note>
          <note>
            Hur kommer Sverige att ställa sig i denna fråga under det svenska
            ordförandeskapet? Kan vi här få ett löfte att regeringen kommer
            att arbeta för att det ska finnas finansiellt stöd för observatörsstyrkan?
          </note>
          <note>
            Jag undrar också om det finns intentioner att försöka utveckla
            observatörsstyrkan. Jag tänker här på Georgien, Sydossetien och
            Abchazien. Den ryska aggressionen har visat sig tydligt där och
            blivit alltmer framträdande. Till exempel har det arrangerats
            val i Abchazien med ryskt bakgrundsstöd. Det finns också åtskilliga
            exempel på militära övergrepp. Här skulle det behövas fler observatörer
            och stöd för Georgiens rätt till sitt territorium.
          </note>
          <note>
            Jag hoppas att Sveriges regering kommer att arbeta för att hålla
            fokus på den europeiska säkerhetsordningen nu när covid-19 härjar.
            Det finns åtskilliga krafter som gärna vill se att fokus flyttas
            från den europeiska säkerhetsordningen till andra frågor, rent
            av perifera frågor eller frågor som absolut inte ligger inom OSSE:s
            område. Här måste det finnas kraft i ordförandeskapet.
          </note>
          <note type="speaker">
            Anf. 19 Utrikesminister ANN LINDE (S) replik:
          </note>
          <note>
            Fru talman! Jag tackar Margareta Cederfelt för de viktiga frågorna.
          </note>
          <note>
            Låt mig börja med observatörerna i Ukraina. Jag är också medveten
            om att man försöker göra så att våra ”monitorer” över huvud taget
            inte ska få tillträde. Man vill till och med ta bort missionen.
            Jag kan försäkra Margareta Cederfelt att vi inom ramen för ordförandeskapet
            kommer att arbeta för att observatörerna ska fortsätta att få
            både politiskt och ekonomiskt stöd.
          </note>
          <note>
            Det är samma sak med den georgiska missionen. Jag känner inte
            till att man aktivt arbetar för att få bort den missionen på samma
            sätt som jag känner till att man gör så med den som finns i Ukraina,
            men vi vill att den ska fortsätta att arbeta.
          </note>
          <note>
            Jag håller helt med om att vi måste hålla vårt fokus på den europeiska
            säkerhetsordningen. Jag vet att olika länder har tagit upp frågan
            om att minska det fokuset och i stället lägga fokus på frågor
            som vi inte anser är särskilt viktiga. Samtidigt får vi vara observanta
            på att andra länder kan säga att sådant som vi tycker är viktigt
            – till exempel mänskliga rättigheter, inklusive hbtq-personers
            rättigheter – inte är viktigt, och därmed försöker de tysta oss
            när vi tar fram de frågorna.
          </note>
          <note>
            Här gäller det att både hävda att de frågor vi tar upp är viktiga
            och behålla fokus på den europeiska säkerhetsordningen.
          </note>
          <note type="speaker">
            Anf. 20 MARGARETA CEDERFELT (M) replik:
          </note>
          <note>
            Fru talman! Ja, absolut! Hbtq-personers rättigheter ingår i OSSE:s
            ansvarsområde. Naturligtvis ska fokus finnas kvar där; det är
            oerhört angeläget eftersom de finns med i mandatet. Här finns
            också de som vill rycka bort dessa frågor, men jag inkluderar
            dem i den europeiska säkerhetsordningen och OSSE:s uppdrag. Det
            är bra att regeringen kommer att ha fokus på detta.
          </note>
          <note>
            Men jag vill gå tillbaka till frågan om Georgien, Sydossetien
            och Abchazien. Situationen förvärras allteftersom, och denna påverkar
            hela Georgien. Där sker numera en tillbakagång i demokratin. Det
            ska hållas ett val i höst. Vad kommer regeringen att göra för
            att under ordförandeskapet se till att den ryska aggressionen
            inte spiller över på valet i höst så att det blir mindre demokratiskt
            eller på något sätt påverkas negativt? Vi kunde under föregående
            val se att tendenser till vad som utspelades i Sydossetien och
            Abchazien också hade påverkan på hur valet genomfördes också i
            övriga Georgien.
          </note>
          <note>
            Demokratifrågan är viktig. Problemen ökar, och Ryssland är mån
            om att tiga ihjäl frågan, precis som Ryssland gör när det gäller
            Ukraina.
          </note>
          <note type="speaker">
            Anf. 21 Utrikesminister ANN LINDE (S) replik:
          </note>
          <note>
            Fru talman! Precis som Margareta Cederfelt säger anser jag att
            demokratifrågan är viktig. Jag har själv besökt områdena, och
            jag har sett tagg ­ tråden och de militära gränsposteringarna.
            Jag har sett hur illa människor ­ na som lever i områdena behandlas.
            De lider av att de inte har en normal, trygg och säker situation.
            Det är mycket viktigt att OSSE inte lämnar dessa områden.
          </note>
          <note>
            En sak som jag också tycker är viktig är att man inte avslutar
            sanktioner eller minskar det politiska trycket efter en viss tidsperiod.
            Det ska inte vara så att om man är aggressiv mot eller annekterar
            ett annat land blir det fråga om sju, åtta eller tio år ute i
            kylan och sedan blir allt som vanligt igen. Jag anser att vi ska
            hålla kvar trycket till dess situationen har lösts; alltså inte
            släppa på trycket.
          </note>
          <note>
            Jag tror att vi är eniga om att behålla Georgien högt uppe på
            dagordningen.
          </note>
          <note>
            (forts. § 9)
          </note>
          <note>
            Ajournering
          </note>
          <note>
            Kammaren beslutade kl. 13.46 på förslag av förste vice talmannen
            att ajournera sammanträdet till kl. 14.00, då statsministerns
            frågestund skulle börja.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 14.00.
          </note>
          <note>
            § 8 Statsministerns frågestund
          </note>
          <note>
            Ansvaret för provtagning
          </note>
          <note type="speaker">
            Anf. 22 ULF KRISTERSSON (M):
          </note>
          <note>
            Fru talman! Testa, testa, testa – uppmaningen har varit kristallklar.
            Väldigt många länder som i övrigt har valt olika strategier i
            den här krisen har gjort precis detta, det vill säga ägnat sig
            åt omfattande provtagning, för att mäta är att veta.
          </note>
          <note>
            Finland, Norge och Tyskland testar väsentligt mycket mer än Sverige.
            Danmark testar dubbelt så många trots att Sverige är dubbelt så
            stort som Danmark. Sverige är alltså sämst i Norden när det gäller
            provtagning.
          </note>
          <note>
            Den 30 mars fick Folkhälsomyndigheten uppdraget att skapa en
            natio ­ nell strategi för provtagning, och en månad senare kom
            de med sitt resultat. De landade i slutsatsen att Sverige borde
            nå en kapacitet på 150 000 tester per vecka. I förra veckan testades
            i Sverige 29 400 personer.
          </note>
          <note>
            I Aktuellt i går kom ett nästan övertydligt exempel på orsaker
            till testning. Rätt människor ska vara på jobbet, och rätt människor
            ska vara hem ­ ma från jobbet. Antikroppstester hjälper till att
            återstarta ekonomin. Hela exitfrågan ut ur corona bygger på omfattande
            provtagning.
          </note>
          <note>
            Jag tog upp denna fråga första gången på statsministerns möte
            den 11 mars. Då mötte jag ett rätt brett ointresse för den här
            frågan. På varje partiledarmöte sedan dess har frågan tagits upp,
            med ett växande intresse.
          </note>
          <note>
            Strategier och planer räcker inte. Detta kräver logistik, provtagningskedjor,
            personal och turordningar. Det är inte raketforskning, men det
            är svårt.
          </note>
          <note>
            Min fråga till statsministern i detta läge, när regeringen nu
            antytt att det snarare är regionerna som bär ansvaret för svensk
            provtagning, är denna: Exakt vem bär nu ansvaret för exakt vad
            som måste göras för att snabbt nå det svenska målet?
          </note>
          <note type="speaker">
            Anf. 23 Statsminister STEFAN LÖFVEN (S):
          </note>
          <note>
            Fru talman! Jag delar helt uppfattningen att vi måste upp i antal
            tester. Det är också därför det har arbetats med detta under en
            längre tid.
          </note>
          <note>
            Jag tror att vi alla är överens om hur fördelningen är i svensk
            hälso ‑ och sjukvård och om den arbetsfördelning vi har. När regeringen
            såg att det inte kunde genomföras som tänkt fick myndigheten detta
            uppdrag. Vi har nu också tillsatt en samordnare, för detta måste
            fungera bra.
          </note>
          <note>
            Precis som Ulf Kristersson säger kräver detta rätt mycket. Det
            är en logistikövning, och det måste vara noggrant. Det är lätt
            att säga att vi ska testa mer – och det kan man säkert göra –
            men man ska också veta att det är rätt. Man ska veta att man testar
            rätt person och att det är rätt utfall, så att hela kedjan fungerar.
          </note>
          <note>
            Därför sa vi att det är viktigt att vi på nationell nivå kan
            bistå med bland annat laboratorieverksamhet. Den delen av logistiken
            behövde växlas upp, och den är nu uppväxlad – där har vi en kapacitet
            över 100 000. Själva provtagningen som sådan måste hänga ihop
            med hälso- och sjukvården. Det är därför vi menar att den utförs
            bäst av regionerna med det stöd som regionerna behöver. När jag
            talar med regionföreträdare ser de också att detta är viktigt.
          </note>
          <note>
            Vi ska komma upp i fler tester; de 100 000 ligger fortfarande
            fast. Jag instämmer i frustrationen över att det har gått för
            långsamt, men jag tror inte på att bygga en helt ny strategi eller
            en helt ny struktur i det här läget. Det skulle inte skynda på
            detta.
          </note>
          <note>
            Vi har ett nationellt ansvar för att det finns kapacitet. Verksamheten
            sköts ju av regionerna, så vi får journalföringen och resultaten
            där. Vi ska successivt växla upp så att alla – naturligtvis patienter
            och brukare på äldreboenden men också den viktiga personalen i
            hälso- och sjukvården och äldreomsorgen med flera – ska kunna
            testas.
          </note>
          <note type="speaker">
            Anf. 24 ULF KRISTERSSON (M):
          </note>
          <note>
            Fru talman! Jag misstror inte alls statsministerns vilja att
            testa, men jag tycker att det är lite märkligt att vi nu kommer
            på att detta är svårt.
          </note>
          <note>
            En del saker är ju självklara; det håller jag med om. Att sjukvården
            bär ansvaret för patienterna tycker jag ingår i dess naturliga
            uppdrag. Att sjukvården testar sjukvårdspersonal är också rätt
            självklart. Att det krävs labbkapacitet, att det krävs en logistikkedja
            och att det krävs ganska många saker vet ju alla som någon gång
            har gjort någonting operativt på marken. Detta är en omfattande
            sak, men det visste vi för två månader sedan. Det var därför det
            var bråttom.
          </note>
          <note>
            Det jag inte riktigt kan förstå är antydan om att det nu plötsligt
            är re ­ gionerna som ska ansvara för många fler saker än vad som
            ingår i deras egentliga uppdrag. Tvärtom står det på det grundläggande
            papperet att nya aktörer behövs, även utanför regionerna.
          </note>
          <note>
            Jag noterade häromdagen att Lena Hallengren inte tyckte att man
            skulle jämföra med andra länder. Hon hade en presskonferens där
            det antyddes att det var regionernas ansvar som nu inte riktigt
            fungerade.
          </note>
          <note>
            Vad är det som gör att detta är så mycket svårare i Sverige,
            statsminis ­ tern, än i andra jämförbara länder?
          </note>
          <note type="speaker">
            Anf. 25 Statsminister STEFAN LÖFVEN (S):
          </note>
          <note>
            Fru talman! Några länder har testat mer; det är rätt. Några länder
            har också testat mindre. Det finns både och.
          </note>
          <note>
            Jag tycker att det finns ett nationellt ansvar för att se till
            att detta fungerar, men inte på ett sådant sätt att man rycker
            bort det som normalt ska göras. För regeringen har det aldrig
            funnits någon annan ordning än att regionerna i huvudsak sköter
            detta. Att nu bygga upp något bredvid hade tagit ännu längre tid.
          </note>
          <note>
            Då är frågan vad vi gör för att stötta regionerna och möjliggöra
            detta. Bland annat var laboratoriekapaciteten helt avgörande.
            Nu har vi kapacitet att utföra omkring 100 000 tester.
          </note>
          <note>
            Det är detta som måste till nu, och det är därför dialogen med
            regionerna är viktig. Vi ska hjälpas åt och se till att vi får
            upp volymen. Jag delar Ulf Kristerssons uppfattning, och jag kan
            också instämma i frustrationen. Vi måste se till att det fungerar
            bättre.
          </note>
          <note>
            Föräldrars möjlighet att välja bort skolor i utanförskapsområden
          </note>
          <note type="speaker">
            Anf. 26 HENRIK VINGE (SD):
          </note>
          <note>
            Fru talman! Jag tycker att alla föräldrar borde få välja om de
            vill sätta sina barn i en invandrartät skola eller om de inte
            vill det. Det kan kanske låta lite spetsigt när jag formulerar
            mig så, men jag vet samtidigt att de allra flesta föräldrar förstår
            vad jag menar och att de håller med mig.
          </note>
          <note>
            Men i Göteborg har man försökt att förhindra detta. Där har man
            nämligen infört regler som innebär att nyanlända ska få förtur
            till skolor och att de svenska elever som då trängs undan kan
            placeras någon annanstans, till exempel i ett utanförskapsområde.
            I ett fall resulterade detta i att en åttaåring fick mer än en
            timmes resväg till skolan enkel väg.
          </note>
          <note>
            Regeringen har tillsatt en utredning som kallas likvärdighetsutredningen.
            Vi fick ett resultat av den relativt nyligen – för ett par veckor
            sedan. Där ställer sig utredaren positiv till ett liknande förslag.
            Där pratar man om att skolor och klasser ska ha vad man kallar
            en allsidig sammansättning. Det kallar man rättvist.
          </note>
          <note>
            Allt detta sammantaget gör naturligtvis att jag undrar hur regeringen
            ser på saken. Därför är min fråga till statsministern: Anser statsministern
            att föräldrar ska ha möjlighet att välja bort invandrartäta skolor,
            eller anser han att svenska elever ska kunna tvingas att gå i
            en skola, exempelvis i ett utanförskapsområde, trots att man inte
            vill det?
          </note>
          <note type="speaker">
            Anf. 27 Statsminister STEFAN LÖFVEN (S):
          </note>
          <note>
            Fru talman! Vi har nu fått utredningen, och den ska naturligtvis
            remitteras. Därefter ska vi dra slutsatser utifrån detta.
          </note>
          <note>
            Vi menar att det är viktigt att föräldrar i största möjliga utsträckning
            får välja skola. Vi vet dock att det så kallade fria skolvalet
            – jag säger ”det så kallade” – inte alltid är fritt av det enkla
            skälet att det ibland är många som vill välja samma skola, och
            alla kommer inte att rymmas på skolan. Då ska fördelningen ske
            på något annat sätt. Det sker nu i stor utsträckning utifrån bland
            annat kötid, vilket innebär att om du råkar vara född på rätt
            ställe och tidigt på året har du en bättre chans att komma in
            på skolan än om du är född sent på året eller är nyinflyttad.
            Det är ett system som inte fungerar. Det är ett system som framför
            allt inte underbygger just det fria skolvalet. Det låter som ett
            fritt skolval, men det blir något annat.
          </note>
          <note>
            Därför menar vi att vi måste få till en ordning där man kan välja
            skola, men det måste också finnas en ordning som hanterar situationen
            där fler söker till en skola än det finns platser.
          </note>
          <note>
            Vi får återkomma till detta när vi har remitterat utredningen
            och dragit slutsatser av remissomgången.
          </note>
          <note type="speaker">
            Anf. 28 HENRIK VINGE (SD):
          </note>
          <note>
            Fru talman! Jag tolkar statsministerns svar som att det helt
            enkelt inte finns något svar på frågan än, utan att vi får invänta
            regeringens bedömning kring huruvida man tycker att föräldrar
            eventuellt ska tvingas placera sina barn på skolor i utanförskapsområden
            eller om man ska ha möjlighet att välja bort detta.
          </note>
          <note>
            Min bestämda uppfattning är att man borde ha möjlighet att välja
            bort detta, och jag ser naturligtvis fram emot att debattera detta
            med regeringen i den mån de skulle landa i en annan slutsats.
          </note>
          <note type="speaker">
            Anf. 29 Statsminister STEFAN LÖFVEN (S):
          </note>
          <note>
            Fru talman! Som sig bör ska vi naturligtvis remittera och analysera
            de svar som vi får. Men en sak tänker jag stå upp för, och det
            är mångfald. Är det någonting som det svenska samhället skulle
            förlora på är det om vi skulle sätta olika grupper i olika skolor.
            Det splittrar ett samhälle.
          </note>
          <note>
            Jag tycker att vi ska verka för att också skolan bidrar till
            ett sammanhållet samhälle. Det är bättre för hela samhället, och
            det är bättre för elevernas undervisning. Forskningen är rätt
            tydlig i att i den stund vi börjar isolera olika grupper i varsin
            del blir det inte bra för eleverna.
          </note>
          <note>
            Jag tänker i alla fall stå upp för mångfald. Sedan får vi se
            hur vi kommer fram till den på bästa sätt.
          </note>
          <note>
            (Applåder)
          </note>
          <note>
            Planering för vaccination mot covid-19
          </note>
          <note type="speaker">
            Anf. 30 ANDERS W JONSSON (C):
          </note>
          <note>
            Fru talman! Vi befinner oss mitt i en historisk global pandemi,
            och effekten av den är mycket svår att fullt ut överblicka.
          </note>
          <note>
            Just nu är fokus helt inriktat på att rädda liv, rädda hälsa,
            minska smittspridningen och rädda så många jobb och företag som
            möjligt. Men ett politiskt ledarskap måste också ha förmågan att
            titta längre fram, vad det är som kommer härnäst. En mycket stor
            fråga kommer då att vara vaccinationer, den dagen vi har ett vaccin
            på plats.
          </note>
          <note>
            I vanliga fall brukar det ta 10–15 år att utveckla ett nytt vaccin.
            Läkemedelsindustrin är nu betydligt mer positiv och säger att
            det kanske redan inom två år eller till och med ett och ett halvt
            år kommer att finnas ett vaccin eller kanske till och med flera
            verksamma vacciner tillgängliga på marknaden. Men lösningen är
            inte bara att det finns ett vaccin som är tillgängligt, utan då
            kommer det stora arbetet, nämligen alla frågor som ska besvaras
            i anslutning till detta. Det handlar om hur vi ska få tag på vaccinet,
            vilka riskgrupper som ska prioriteras, hur logistiken ska se ut
            och vem som ska vara ansvarig. Det kräver en omfattande samordning
            med industrin förstås men framför allt med Sveriges kommuner och
            regioner.
          </note>
          <note>
            Det är mycket, mycket viktigt att man redan nu sätter igång det
            här arbetet, därför att det kommer som sagt att kräva väldigt
            mycket av planering. Då är min fråga till statsministern: Har
            regeringen täta kontakter med läkemedelsindustrin och, framför
            allt, när kommer regeringen att fatta beslut om att ge Folkhälsomyndigheten
            i uppdrag att dra igång det här arbetet?
          </note>
          <note type="speaker">
            Anf. 31 Statsminister STEFAN LÖFVEN (S):
          </note>
          <note>
            Fru talman! Det är helt rätt att vi ska ha blicken längre fram,
            fast vi nu är mitt uppe i det här. Det är flera saker som måste
            hanteras. En är själva exit, hur vi tar oss ur detta med rätt
            förutsättningar, hur vi får fart på ekonomi och jobb så mycket
            som möjligt och vaccinfrågan.
          </note>
          <note>
            Sverige ligger långt framme redan nu vad gäller virusforskning.
            Vi har en långt framskjuten position. Vi skjuter till mer medel
            till virusforskning ­ en, liksom att vi stöder forskning på EU-nivå
            och inom ramen för Världshälsoorganisationen. Där är Sverige väldigt
            aktivt i att stötta forskningen och se till att vi tar fram ett
            vaccin så snabbt som möjligt. Men frågan är hur vaccinet ska fördelas,
            för man kan se framför sig en situation där alla naturligtvis
            vill stå längst fram i kön för att få vaccinet. Då gäller det
            att vi har någon ordning för detta. Det är därför som vi har tagit
            initiativ till den diskussionen i Världshälsoorganisationen så
            att vi kan få en ordnad hantering av detta.
          </note>
          <note>
            Svaret på frågan om kontakten med läkemedelsindustrin är: Ja,
            vi är naturligtvis i nära dialog med läkemedelsindustrin om deras
            syn på möjligheterna att få ett vaccin framtaget. Vi måste tänka
            brett där. På vilket sätt ska vaccinet tas fram, och var ska det
            tillverkas?
          </note>
          <note>
            Jag tycker att vi också ska titta på möjligheten till nordiskt
            samarbete för att när vaccinet väl finns där ta tag i frågan om
            hur vi får det i tillverkning så snabbt som möjligt och hur det
            ska fördelas på sjystast möjliga sätt. Den frågan är vi på i Sverige,
            inom ramen för EU-samarbetet och likaså i Världshälsoorganisationen.
          </note>
          <note type="speaker">
            Anf. 32 ANDERS W JONSSON (C):
          </note>
          <note>
            Fru talman! Jag tycker att det är väldigt positivt att statsministern
            och regeringen pekar just på behovet av forskning, också i internationell
            samverkan. Men det stora problemet som vi kommer att ha är hur
            det här sedan ska fungera praktiskt i vårt land.
          </note>
          <note>
            Vi är många som minns vaccinationerna mot svininfluensan och
            vilka stora problem vi hade då i Sverige att få det att fungera.
            Då var det ändå en betydligt enklare process.
          </note>
          <note>
            Jag relaterar till Ulf Kristerssons fråga kring problemen med
            testning i Sverige, att vi har ett bekymmer i ett läge där det
            är 21 regioner som är ansvariga. Jag tycker att man bör använda
            den goda tid som vi förhoppningsvis nu har fram tills att vaccinen
            finns klara till att redan nu ge Folk ­ hälsomyndigheten uppdraget
            att sätta igång att planera för och ta fram en strategi, så att
            när telefonen väl ringer och vaccinet är klart ska vi bara ha
            att trycka på knappen. Sedan ska vi inte behöva diskutera hur
            det ska användas, vem som ska ha det och hur det här ska gå till.
          </note>
          <note type="speaker">
            Anf. 33 Statsminister STEFAN LÖFVEN (S):
          </note>
          <note>
            Fru talman! Jag kanske var otydlig, men jag delar uppfattningen
            att frågan om fördelning också måste klaras ut i Sverige. Det
            är en fråga på europeisk nivå och på global nivå men också på
            svensk nivå, så ja vi måste ha en nationell strategi för hur vi
            ska genomföra vaccineringen på snabbaste och effektivaste sätt
            utan att för den skull tänka bort befintliga strukturer. Vi kan
            koordinera det på ett bra sätt.
          </note>
          <note>
            Vi måste lämna svaret till befolkningen i landet att detta ska
            ske så snabbt som möjligt, så rättvist som möjligt, och så vidare.
          </note>
          <note>
            Resurser till vård och omsorg
          </note>
          <note type="speaker">
            Anf. 34 JONAS SJÖSTEDT (V):
          </note>
          <note>
            Fru talman, statsminister Löfven! Runt om på våra sjukhus och
            äldreboenden arbetar personalen frenetiskt och heroiskt med att
            ta hand om dem som drabbats av coronaviruset. På många intensivvårdsavdelningar
            arbetar man i tolvtimmarsskift. Många har inte en enda ledig helg
            bakom sig eller framför sig den närmaste tiden. Man gör fantastiska
            insatser.
          </note>
          <note>
            Inom äldreomsorgen är sjukskrivningstalen höga. Många får gå
            in och ta extra pass, många har haft otillräcklig skyddsutrustning
            och många oroar sig för att själva bli smittade och över att ha
            för få kollegor, till exempel. Det är ett beundransvärt arbete
            som sker.
          </note>
          <note>
            Samtidigt vet många av dem som nu sliter i sjukvården att det
            kanske inte blir någon semestervecka i sommar. De kanske får jobba
            hela sommaren. Så ser det också ut i delar av äldreomsorgen i
            Sverige.
          </note>
          <note>
            Jag tycker att vi ska ge dem som arbetar där ett löfte, och löftet
            ska vara: Det kommer att bli bättre. Era arbetsvillkor kommer
            att bli bättre när krisen är över. Det kommer att bli högre personaltäthet.
            Det kommer att bli fler vårdplatser. Det kommer att bli bättre
            yrkesutbildningar.
          </note>
          <note>
            Vi vet att det var skört redan innan. I Stockholms läns landsting
            varslades det om stora uppsägningar. Västra Götaland har ett stort
            underskott som man ska klara genom besparingar. Den ekonomiska
            krisen i Region Jämtland Härjedalen är akut. Nio av tio kommuner
            planerar neddragningar i äldreomsorgen.
          </note>
          <note>
            Vänsterpartiet vill därför att man gör ett nytt, rejält tillskott
            till kommuner och regioner för att de som nu jobbar så hårt ska
            veta att det kommer att bli bättre. Tiden då man ständigt hyvlar,
            skär, sparar och privatiserar ska vara slut. Nu ska det bli bättre.
            Därför har vi den här veckan föreslagit ett ordentligt sådant
            tillskott.
          </note>
          <note>
            Min fråga till statsministern är: Hur ser regeringen på detta?
          </note>
          <note type="speaker">
            Anf. 35 Statsminister STEFAN LÖFVEN (S):
          </note>
          <note>
            Fru talman! Jag delar uppfattningen att det ska bli bättre, och
            jag menar att förbättringen är påbörjad. Den skedde redan under
            den förra mandatperioden. Det är fler människor anställda nu i
            äldreomsorgen, ungefär 5 000 fler. Det är fler anställda i hälso-
            och sjukvården – jag tror att det rör sig om 13 000. I den offentliga
            sektorn är det 100 000 fler anställda.
          </note>
          <note>
            Vi tog initiativ till att reglera så att heltid, inte deltid,
            ska vara det normala och utgångspunkten. Det är vi som har tagit
            upp och drivit frågan om arbetskläder i äldreomsorgen. Detta borde
            ha gjorts för många decennier sedan, men nu är det faktiskt på
            gång. Vi måste fortsätta med detta, och budskapet till personalen
            är att det måste komma mer resurser.
          </note>
          <note>
            Sveriges Kommuner och Regioner lade fram sin rapport i veckan.
            De säger att de ser ett behov av 8 miljarder till för 2021, inte
            2020. Vi har en situation där Sveriges kommuner – jag vet att
            det är skillnad mellan dem – sammantaget gick med 17 miljarder
            i vinst i fjol. I år tror jag att det är 12 miljarder. Det kan
            vara lägre också – jag har inte den exakta siffran. Däremot ser
            man att regionerna har det riktigt tufft ekonomiskt, om man tittar
            på det samlat för kommuner respektive regioner.
          </note>
          <note>
            Jag tror att Jonas Sjöstedt fick svaret av finansministern härom
            kvällen – jag kommer inte ihåg om det var i Aktuellt eller Rapport
            – att vi hela tiden tittar på detta. Vi har lagt till historiskt
            stora belopp. Vi har sagt till kommuner och regioner att vi tar
            alla extrakostnader och att de inte ska låta hindra sig utan göra
            det de ska. Staten tar alla extrakostnader.
          </note>
          <note>
            Därutöver kommer ett historiskt stort tillskott i generella bidrag,
            och jag antar att det är därför SKR har resonerat som de gjort
            – att de gärna vill se 8 miljarder till för 2021. Vi är inte främmande
            för ytterligare tillskott, men då ska det beredas så att vi vet
            att det går att hantera.
          </note>
          <note type="speaker">
            Anf. 36 JONAS SJÖSTEDT (V):
          </note>
          <note>
            Fru talman! Jag tolkar statsministerns svar positivt – att man
            tittar på ytterligare tillskott. Det kommer att behövas. Det som
            Sveriges Kommuner och Regioner hoppas på är att det inte ska bli
            sämre än man trodde. Vad trodde man? Jo, man visste att nio av
            tio kommuner planerar neddragningar i äldreomsorgen. Det är detta
            som man hoppas inte ska bli värre.
          </note>
          <note>
            Vi vet hur det ser ut. Till och med rika regioner som Stockholm
            planerar stora uppsägningar, som nu har dragits tillbaka, av sjukvårdspersonal
            som behövs. Det ligger ett sparbeting på 1 miljard i Västra Götaland
            som de skjuter framför sig. Vi vet också hur vårdbehovet och vårdskulden
            växer. Det kommer inte att gå att klara detta och göra det bättre
            för dem som nu sliter på våra intensivvårdsavdelningar och äldreboenden
            om inte ytterligare medel kommer till. Därför uppmanar Vänsterpartiet
            regeringen att gå oss till mötes.
          </note>
          <note type="speaker">
            Anf. 37 Statsminister STEFAN LÖFVEN (S):
          </note>
          <note>
            Fru talman! Som jag sa har vi redan svarat på frågan. Vi ser
            hela tiden över de möjligheter som finns.
          </note>
          <note>
            Vi måste dock ta sikte på en sak till, och det är att det inte
            är givet att allt är frid och fröjd när krisen är över. Det kan
            mycket väl komma en annan kris av helt annat slag, och då kan
            vi inte ha försatt oss i en situation där vi inte kan göra något.
            Vi måste kunna betala välfärden på sikt.
          </note>
          <note>
            Jag är helt säker på att vi, när vi ska kickstarta ekonomin igen,
            kommer att diskutera hur mycket infrastruktur vi ska ha. Vi har
            precis diskuterat skolorna och vad mer som ska göras där. Vi har
            äldre som ska tas om hand och ha en bra pension. Vi ser att andelen
            äldre i vår befolkning ökar. Vi måste tänka efter så att vi vet
            att vi gör rätt här och nu och att det håller. Det ska vara långsiktigt
            hållbart så att vi kan garantera välfärden om både fem, tio och
            femton år.
          </note>
          <note>
            Ökad transparens vid framtida beslut om pandemiåtgärder
          </note>
          <note type="speaker">
            Anf. 38 EBBA BUSCH (KD):
          </note>
          <note>
            Fru talman! Antalet vårdade för corona på IVA har börjat minska
            något samtidigt som dödstalen ser ut att sjunka. Flera länder
            runt om i Europa lättar nu på sina restriktioner, men pandemin
            är långt ifrån över. Det är viktigt att säga.
          </note>
          <note>
            Ännu är det för tidigt att dra slutsatser, men även vi måste
            påbörja en diskussion om framtida scenarier för Sverige. Vi vet
            nämligen att det inte bara finns ett sätt att hantera smittspridningen
            på, vilket Folkhälsomyndigheten har påpekat många gånger, bland
            annat därför att varje strategi har sina fördelar och nackdelar.
            Därför blir frågan om hur Wuhanviruset ska hanteras också en fråga
            om politiskt ledarskap, för till sist är det regeringen och vi
            i denna kammare som måste välja mellan de olika strategier som
            expertisen kan föreslå och mellan deras olika fördelar och nackdelar.
          </note>
          <note>
            Det är därför viktigt med stor transparens. Demokrati bygger
            på att det är folket som väljer vem som ska leda landet och att
            det är folket som väljer det ledarskap som till sist ska ta det
            avgörande beslutet. Men för att folket ska kunna fullgöra sin
            demokratiska uppgift måste de få veta vad regering ­ en har haft
            för underlag för sina beslut och vilka för- och nackdelar som
            vägts mot varandra. Detta är ett skäl till att vi i Sverige har
            offentliga utredningar och utredningstvång.
          </note>
          <note>
            Som vi har förstått det räknar Folkhälsomyndigheten med att i
            slutet av maj uttala sig om hur Sverige ska hantera sommaren.
            Min fråga till statsministern är: På vilket sätt kommer flera
            olika scenarier och strategier för detta att presenteras och redovisas
            så att regeringens beslut blir transparenta och demokratiskt förankrade
            så att vi allihop kan hjälpas åt att ska ­ pa en hög folklig legitimitet
            för Sveriges fortsatta coronastrategi?
          </note>
          <note type="speaker">
            Anf. 39 Statsminister STEFAN LÖFVEN (S):
          </note>
          <note>
            Fru talman! Som jag tror att jag nämnde under veckans partiledarsamtal
            förs en diskussion med bland andra Folkhälsomyndigheten om hur
            sommaren ska hanteras vad gäller både resor och annat. Vi har
            fortfarande kvar den bestämda uppfattningen att vi har lång väg
            kvar i krisen. Den är långt ifrån över – i bästa fall är vi i
            slutet av början. Därför måste vi ha en sådan ingång redan nu.
          </note>
          <note>
            Det pågår en dialog, och när vi ser att vi har något fast att
            ta på eller alternativ ska det naturligtvis tas upp i partiledarsamtalen.
            Jag vill gärna ha fler inspel, som vi har haft hittills. Jag är
            tacksam för dialogen.
          </note>
          <note>
            Vi är inte riktigt framme ännu, utan det krävs mer kunskap, forskning
            och, inte minst, internationell utblick. När vi nu ser att en
            del länder börjar öppna upp ser vi också att det händer saker
            där. Det så kallade R-talet i Tyskland är en sådan sak. Andra
            ser att det kan komma en andra våg. Vi måste följa detta så länge
            vi kan för att se hur vi kan få de bäst underbyggda slutsatserna,
            men det får inte bli så sent att vi inte i god tid kan berätta
            för svenska folket hur vi ser på det.
          </note>
          <note>
            Vi arbetar med detta, och vi tänker återkomma till partiledarkretsen
            när vi har något att redovisa.
          </note>
          <note type="speaker">
            Anf. 40 EBBA BUSCH (KD):
          </note>
          <note>
            Fru talman! Jag är verkligen enig med statsministerns understrykande
            av det jag sa tidigare, att krisen är långt ifrån över. Jag delar
            statsministerns syn att det är viktigt att följa experternas råd
            och att lita på dem som har stor sakkunskap. Men det är därför
            vi ser en möjlighet till större transparens framöver än vad vi
            har haft hittills.
          </note>
          <note>
            Det jag efterfrågar är alltså på vilket sätt de olika möjliga
            expertstrategierna och deras för- och nackdelar kommer att redovisas
            för folket och de folkvalda. Det stämmer att vi har regelbundna
            möten. Jag har gång på gång uttryckt min tacksamhet och uppskattning
            över dem, men där har vi inte presenterat denna typ av scenariotänk,
            som jag tror vore bra för en folklig legitimitet även framgent.
          </note>
          <note>
            Jag vill inte se någon risk för demokratiskt underskott, och
            det är därför som jag redan nu frågar statsministern: Kommer han
            att säkerställa att olika scenarier och strategier redovisas för
            folket för att öka legitimiteten även framgent?
          </note>
          <note type="speaker">
            Anf. 41 Statsminister STEFAN LÖFVEN (S):
          </note>
          <note>
            Fru talman! Jag tror att det kommer att ske av sig självt, så
            att säga. När besluten om hur det ska bli redovisas kommer det
            också att bli en diskussion om vilka alternativ vi hade. Det är
            rätt naturligt.
          </note>
          <note>
            Det är inte meningen att vara polemisk mot Ebba Busch, men vi
            kommer inte att ha tid att ha någon bred diskussion om de olika
            alternativen och fastna för ett av dem. Vi kommer att behöva göra
            detta noggrant och sedan komma till ett beslut. Vi har expertmyndigheter,
            men sist och slutligen är det beslut som riksdagen måste fatta.
            Om riksdagens stöd krävs för något måste vi komma hit, men jag
            kan inte se nu att det kommer att behövas.
          </note>
          <note>
            Vi kommer att få förklara vilka avvägningar som gjorts och på
            vilka grunder. Jag tror att det kommer att ge sig självt.
          </note>
          <note>
            Investeringar för att motverka pandemins ekonomiska följder
          </note>
          <note type="speaker">
            Anf. 42 JOHAN PEHRSON (L):
          </note>
          <note>
            Fru talman! Dödstalen i Sverige förfärar i denna pandemi. Sjukvårdens
            och omsorgens hjältar går onekligen på knäna. Vi har en ung generation
            vars framtid skulle vara ljusnande, men just nu möts man av arbetslöshets
            ­ köer. Vi ser en ensamhet som förstärks, och i dess spår – i
            karantänen – växer den psykiska ohälsan och i värsta fall även
            våld mot dem som redan är utsatta.
          </note>
          <note>
            Jag fick rapporter i morse om att elever generellt riskerar att
            tappa stora delar av de kunskaper som de har rätt att få med sig
            för framtiden för att klara sina egna utmaningar.
          </note>
          <note>
            Liberalerna har i denna riksdag så här långt tillsammans med
            andra partier, tillsammans med regeringen och tillsammans med
            våra myndigheter försökt ta vårt ansvar för att se till att minska
            lidandet, att stötta de m som jobbar i frontlinjen och att rädda
            svenska företag för att vi ska vara så hela som möjligt när detta
            väl är över. Men det är en bit dit.
          </note>
          <note>
            Det kommer nu, förutom det som vi hör från regeringen, rapporter
            från Ekonomistyrningsverket, Konjunkturinstitutet och Business
            Sweden om att det kan bli mycket allvarliga ekonomiska konsekvenser.
            Och med dessa ekonomiska konsekvenser följer effekter för människor
            i vardagen. Det kan leda till ännu större problem.
          </note>
          <note>
            Vi från Liberalerna tror att vi behöver sätta igång att peka
            ut vad vi ska göra i Sverige för att klara ekonomin och jobben.
            Nu har vi räddat några akut. Men vi kan inte fortsätta att mata
            in pengar för permitteringar. Vi måste göra annat. Vi liberaler
            har pekat på behovet av offentliga investeringar och strategiska
            skattesänkningar och att man ska låta våra statliga bolag få investera
            mer. Vad tror statsministern om denna inriktning?
          </note>
          <note type="speaker">
            Anf. 43 Statsminister STEFAN LÖFVEN (S):
          </note>
          <note>
            Fru talman! Jag delar Johan Pehrsons beskrivning av komplexiteten
            och hur mycket detta handlar om. Det handlar om sjukvården men
            också om ensamheten och inte minst det våld som vi vet förekommer
            inom hemmets väggar. Det europeiska jämställdhetsinstitutet börjar
            beskriva vad som händer i samhällen som har stängts ned med en
            rejäl ökning av våldet. Vi måste naturligtvis följa upp detta
            här hemma också. Det är därför som vi också skjuter till resurser
            till de organisationer som kan hjälpa människor i denna situation.
          </note>
          <note>
            När det gäller företag och jobb delar jag också utgångspunkten
            att det, när vi väl är igenom den akuta situationen, är viktigt
            för oss att fokusera på det som faktiskt ger jobb. Det är genom
            jobben som vi återigen på snabbast möjliga sätt kan se till att
            välfärden kan finansieras. Det måste vara en prioritering.
          </note>
          <note>
            Då måste vi först börja diskutera hur stort utrymmet egentligen
            är. Vi bör ha något hum om huruvida det finns någon samlad bild
            av hur stort utrymmet är framgent, kanske tio år framåt, givet
            en viss tillväxt om man får prognostisera. Vi måste också maximera
            en viss statsskuld. Utifrån detta är det de traditionella storheterna
            som behöver diskuteras. Hur mycket ska satsas på offentliga investeringar,
            infrastruktur, bostäder och så vidare – offentlig konsumtion?
            Här har vi ett oändligt behov i välfärden. Men det handlar också
            om den privata konsumtionen, eftersom den privata konsumtionen
            också kommer att stötta tillväxten inte minst i servicenäringarna.
            De bygger på att människor har råd att gå till ett kafé, en restaurang
            och så vidare. Då måste detta också säkerställas.
          </note>
          <note>
            Inom dessa tre storheter kan jag se att vi måste göra någon typ
            av fördelning och balansering. Alla tre är nödvändiga för att
            vi ska kunna få igång ekonomin så snabbt så möjligt.
          </note>
          <note type="speaker">
            Anf. 44 JOHAN PEHRSON (L):
          </note>
          <note>
            Fru talman! För Liberalerna är det uppenbart att vi behöver fortsätta
            göra saker för att hantera den akuta krisen. Som den tidigare
            frågeställaren och även statsministern sa är krisen inte över;
            vi är mitt inne i den. Ungdo ­ mar kanske kommer efter i skolan.
            Det kommer rapporter om att de idrot ­ tar mycket mindre. Det
            enda stället där aktiviteten ökar är bland de krimi ­ nella gängen,
            enligt rapporter från Rimfrost. Det görs stora insatser från polisen.
            Men vi ser också att skjutningarna och gängaktiviteten inte mins
            ­ kar utan fortsätter på en alldeles för hög nivå.
          </note>
          <note>
            För Liberalerna är det uppenbart att utan företag stannar Sverige.
            De är grunden för vårt välstånd i framtiden. När vi nu räddar
            många måste vi ändå se till att gå över från passivitet i permitteringar
            till investeringar för att kunna se till att vi också skapar värden
            i Sverige för att skapa skatte ­ kraft. Det är så vi bygger välstånd
            framöver. Jag hoppas därför att statsministern ser fram mot kommande
            samtal om detta.
          </note>
          <note type="speaker">
            Anf. 45 Statsminister STEFAN LÖFVEN (S):
          </note>
          <note>
            Fru talman! Det kommer att bli sådana samtal, och de pågår redan
            nu. Redan i denna akuta situation har vi en matchningsuppgift
            helt enkelt att ta oss an och se till att de som nu blir arbetslösa
            så snabbt som möjligt slussas över dit där det faktiskt finns
            jobb. Det finns lediga jobb på några ställen.
          </note>
          <note>
            Men sedan kommer vi med all sannolikhet att ha ett nytt läge
            också i stora delar av det svenska näringslivet. Där har vi faktiskt
            en utgiftspost till som vi måste klara av. Det handlar om utbildning
            – arbetsmarknadsutbildningar och yrkesutbildningar. Vi har redan
            tillfört fler utbildningsplatser på till exempel yrkeshögskolan
            och Yrkesvux. Det måste vi med stor sannolikhet fortsätta med.
            Allt detta kommer att avgöras vid budgetsamtal. Men om vi så snabbt
            som möjligt verkligen ska se till att människor kommer i arbete
            måste de också ha rätt utbildning. Detta samtal kommer definitivt
            att fortsätta.
          </note>
          <note>
            Borttaget karensavdrag
          </note>
          <note type="speaker">
            Anf. 46 CAROLINE HELMERSSON OLSSON (S):
          </note>
          <note>
            Fru talman! Ett viktigt uppdrag som jag och alla andra här har
            är att tala politik med våra medborgare – att föra samtal. I dessa
            tider har medborgare förstås både frågor och synpunkter när det
            gäller kampen mot coronaviruset.
          </note>
          <note>
            En vanlig fråga som jag får rör det slopade karensavdraget i
            sjukförsäkringen. Många upplever att det inte riktigt lever upp
            till det som de hade trott. I stället för att få 80 procent får
            man en schablonersättning.
          </note>
          <note>
            Kan statsministern säga någonting om varför regeringen har hanterat
            det på detta sätt och varför man måste söka ersättning i efterhand?
          </note>
          <note type="speaker">
            Anf. 47 Statsminister STEFAN LÖFVEN (S):
          </note>
          <note>
            Fru talman! Vi har det sjukförsäkringssystem som vi har när denna
            pandemi väller in, och här går det undan. Det var viktigt för
            oss att snabbt få på plats en ordning som gör att människor i
            minsta möjliga mån drar sig för att stanna hemma, och då är detta
            karensavdrag ett sätt. Om man mister en dags inkomst kanske man
            drar sig för att stanna hemma om man har en trång ekonomi.
          </note>
          <note>
            Det gällde att få ett system på plats snabbt. Detta var det snabbaste
            sättet som vi kunde få till detta på. Det var det enklaste sättet.
            Ja, man måste göra en ansökan. Men det krävs ingen förutbestämd
            sjukpenning ­ grundande inkomst för att göra en ansökan. Och att
            införa ett schablon ­ belopp var det snabbaste sättet. Nu har
            vi också höjt detta belopp, och det motsvarar det högsta tänkbara
            som man kan få i sjukpenning. Det var alltså snabbt på plats.
          </note>
          <note>
            Med ett schablonbelopp får faktiskt de som har de lägsta inkomsterna
            en förmånlig inkomst.
          </note>
          <note>
            Ökad risk för våld i nära relationer
          </note>
          <note type="speaker">
            Anf. 48 ANNIKA HIRVONEN FALK (MP):
          </note>
          <note>
            Fru talman! Coronapandemin drabbar hela vårt samhälle hårt. Men
            det finns vissa som riskerar att bli extra utsatta. Att vara isolerad
            i sitt hem med en kontrollerande eller våldsam partner, förälder
            eller familj riskerar att öka utsattheten. Det gäller inte minst
            barn och unga, kvinnor samt hbtq-personer.
          </note>
          <note>
            Allt fler varnar för ökade risker när vardagliga skyddsnät, som
            att gå till skolan eller jobbet eller att träffa lärare eller
            en vän, försvinner.
          </note>
          <note>
            Vad gör regeringen för att skydda dem som blir extra utsatta
            i pandemins spår?
          </note>
          <note type="speaker">
            Anf. 49 Statsminister STEFAN LÖFVEN (S):
          </note>
          <note>
            Fru talman! Jag delar Annika Hirvonen Falks bild. Jag tog också
            upp det i ett tidigare svar. Det är så uppenbart. Det är inte
            heller svårt att föreställa sig vad som händer den som normalt
            blir utsatt för våld eller övergrepp men kanske ändå kommer ut,
            går till arbetet, skolan eller vad man nu gör, men inte kan göra
            det längre. Det är lätt att föreställa sig hur den tillvaron ter
            sig.
          </note>
          <note>
            Regeringen menar att det görs fantastiskt mycket bra arbete,
            inte minst av frivilligorganisationer och ideella organisationer.
            Därför lägger vi till rejält med resurser, så att de ska få ännu
            bättre förutsättningar att ha kontakt med de här människorna och
            göra det som går.
          </note>
          <note>
            Vi har sedan ett antal år en strategi just för att förebygga
            mäns våld mot kvinnor. I den ingår också vårdens och skolornas
            kunskaper och möjligheter att arbeta med de frågorna.
          </note>
          <note>
            Vi får aldrig någonsin ta paus i kampen mot våldet.
          </note>
          <note>
            Direktstöd till företag
          </note>
          <note type="speaker">
            Anf. 50 LOTTA OLSSON (M):
          </note>
          <note>
            Fru talman! De svenska företagen blöder på grund av coronapandemin.
            Våra restauranger och hotell har fått minskad efterfrågan beroende
            på både minskat resande och uppmaningen till folk att arbeta på
            distans. Vi ska inte heller umgås mer än i mindre grupper och
            med behörigt avstånd till varandra. Det gör att vi inte går på
            restaurang eller bor på hotell i samma omfattning som annars.
            Resande ska också undvikas. Allt detta är nödvändiga åtgärder.
          </note>
          <note>
            Tillverkningsindustrin har fått stänga beroende på brist på komponenter.
            Nu är också efterfrågan osäker. Ingen vet heller, av förklarliga
            skäl, hur länge detta kommer att pågå.
          </note>
          <note>
            Under mars och april beviljade regeringen direkta stöd till företag
            beroende på den uppkomna situationen. Men Sverige har fortfarande
            inte kommit igång. Många företag undrar nu hur de ska kunna överleva.
            Det direkta stödet är för vissa företag enda möjligheten att förhindra
            konkurs.
          </note>
          <note>
            Kommer regeringen att bevilja direkta stöd även under nuvarande
            och kommande månader?
          </note>
          <note type="speaker">
            Anf. 51 Statsminister STEFAN LÖFVEN (S):
          </note>
          <note>
            Fru talman! Vi har utformat stöden för att se till att så många
            företag som möjligt ska överleva och för att så få jobb som möjligt
            ska gå förlorade. Nu omfattas 400 000 människor av stödavtalen
            för just permitteringslön och korttidsarbete. Vi använder också
            skattekontona och sänker sjuklönekostnader. Allt detta gör skillnad.
            Konjunkturinstitutet bedömde att enbart permitteringslöneanordningen
            räddar strax under 200 000 jobb.
          </note>
          <note>
            Vi har hela tiden sagt att vi kontinuerligt ser över detta och
            om det är något mer som behöver göras. Men nu är det hundratals
            miljarder i likviditetssatsningar, likaså garantier på 200–300.
            Det är alltså någonstans över 500 miljarder. Kan vi komma upp
            i och göra mer? Vi utesluter naturligtvis inte det. Vi ska göra
            det bästa möjliga. Men vi ska också ha ammunition kvar den dag
            krisen är över.
          </note>
          <note>
            Smittspridningen på äldreboenden
          </note>
          <note type="speaker">
            Anf. 52 ANN-CHRISTINE FROM UTTERSTEDT (SD):
          </note>
          <note>
            Fru talman! Äldreomsorgen har under lång tid varit underfinansierad,
            och personalen har haft dåliga arbetsförhållanden. Den har tyvärr
            också varit ett integrationsprojekt. Det har gjort att personal
            har arbetat trots symtom på covid-19 och utan att kunna hantera
            smittade äldre, utföra basal hygien eller förstå nya riktlinjer.
            Regeringen blev tagen på sängen av bristerna och har agerat alldeles
            för sent.
          </note>
          <note>
            I skuggan av anhörigas besöksförbud, där många har fråntagits
            möjligheten att hålla handen eller smeka en kär kind en sista
            gång, har också skyddsutrustning, tester och utbildad personal
            saknats. Och sköra äldre har ändå dödats av viruset.
          </note>
          <note>
            Fru talman! Statsministern! Varför lät regeringen viruset spridas
            så okontrollerat på Sveriges äldreboenden, trots att ni hade lovat
            att våra äldre skulle skyddas? Och vad ska regeringen nu göra
            för att stoppa den stora dödligheten?
          </note>
          <note type="speaker">
            Anf. 53 Statsminister STEFAN LÖFVEN (S):
          </note>
          <note>
            Fru talman! Problemet med smittade och omkomna på äldreboenden
            är ganska brett över hela Europa. Jag menar att det borde ha gått
            bättre i Sverige. Det var nämligen föresatsen.
          </note>
          <note>
            Vi frågade tidigt: Vad beror det på? Är det besöken som föranleder
            smittan, eller är det personalen? Det kan vara både och. Utan
            att göra nå ­ gon slutgiltig bedömning är det ändå mycket som
            talar för att det var just personalen.
          </note>
          <note>
            Vi har sedan förra mandatperioden jobbat med att fler människor
            ska finnas i äldreomsorgen. Därför finns det nu fler människor
            i äldreomsorgen. Det gäller även arbetskläder.
          </note>
          <note>
            Fler människor ska utbildas för att vi ska kunna ha en bra äldreomsorg.
            Det är påbörjat. Men vi kommer att behöva göra mer. Därför måste
            vi nu lägga ännu mer resurser på välfärden och se till att det
            blir hållbart och långsiktigt. Då ser kommunerna att de kan ha
            anställda, och de ska ha bra villkor.
          </note>
          <note>
            Stöd till arrangörer av paketresor
          </note>
          <note type="speaker">
            Anf. 54 OLA JOHANSSON (C):
          </note>
          <note>
            Fru talman! Statsministern! En av alla branscher som har drabbats
            hårt är arrangörer av paketresor och nöjesevenemang. De har i
            praktiken haft näringsförbud under tre månader. Beskedet som statsministern
            gav i går om ytterligare reserestriktioner till den 15 juli släcker
            också allt hopp om verksamhet den här sommaren.
          </note>
          <note>
            I våra nordiska grannländer har regeringarna fattat beslut om
            lån till paketresebolagen. Vår regering har gett Kammarkollegiet
            i uppdrag att undersöka under vilka omständigheter vouchers eller
            presentkort kan användas som ersättning för redan betalda resor.
            Företagen som på kort tid har tappat hela sin kundkrets har fordringar
            gentemot flyg- och hotellbranschen på uppemot 2 miljarder och
            förväntas ersätta resenärer för redan inställda arrangemang. De
            ser inte heller någon möjlighet till ytterligare försäljning under
            överskådlig tid. Nio av tio förväntar sig konkurs.
          </note>
          <note>
            Vilka åtgärder utöver uppdraget till Kammarkollegiet är regeringen
            beredd att vidta för att rädda den svenska paketresebranschen?
          </note>
          <note type="speaker">
            Anf. 55 Statsminister STEFAN LÖFVEN (S):
          </note>
          <note>
            Fru talman! Självklart drabbas arrangörerna av de här resorna
            hårt, eftersom vi har en sådan situation som vi har. Det första
            vi måste tänka på är smittspridningen.
          </note>
          <note>
            De paket som har presenterats för att stödja det svenska näringslivet
            är historiskt stora. Det är direkt budgetpåverkande åtgärder men
            också åtgärder för att hålla igång likviditeten. Vi ställer till
            exempel upp med garantier. Jag kan inte regelverket i detalj och
            vet därför inte exakt vilka företag som träffas av det. Men avsikten
            är att företag ska kunna överleva den här perioden för att kunna
            komma igång så snabbt som möjligt.
          </note>
          <note>
            När det gäller detaljerna får jag alltså bli svaret skyldig.
            Jag vet inte exakt vem som träffas av det. Men poängen med hela
            satsningen är att näringslivet med hjälp av olika åtgärder, såsom
            direkta kostnadssänkningar, lånemöjligheter och garantier, ska
            kunna klara sig.
          </note>
          <note>
            Vi är beredda att vidta fler åtgärder om det skulle behövas och
            följer detta väldigt noga.
          </note>
          <note>
            Expertgrupp för vårdöversyn
          </note>
          <note type="speaker">
            Anf. 56 ACKO ANKARBERG JOHANSSON (KD):
          </note>
          <note>
            Fru talman! Redan före pandemin var svensk sjukvård drabbad av
            allt längre vårdköer. Under Stefan Löfvens tid som statsminister
            har vi sett fördubblade vårdköer.
          </note>
          <note>
            Jag är orolig över att det finns de som tror att när pandemin
            börjar ebba ut är också vårdkriserna över. Så är det inte alls.
            Tvärtom bygger vi nu upp en enorm vårdskuld. Till de redan tidigare
            existerande köerna lägger vi till också den vårdskuld som just
            nu byggs upp.
          </note>
          <note>
            Den vårdskuld som nu byggs upp kan inte ses som bara regionernas
            angelägenhet. Den måste ses som en nationell angelägenhet, precis
            som pandemin. Därför undrar vi kristdemokrater om statsministern
            är beredd att ta ett nationellt ansvar genom att tillsätta en
            expertgrupp som ska se över hur vi ska hantera vårdskulden. Hela
            Sverige skulle då ses som en helhet, och vi skulle ta ansvar för
            alla patienter i hela Sverige.
          </note>
          <note type="speaker">
            Anf. 57 Statsminister STEFAN LÖFVEN (S):
          </note>
          <note>
            Fru talman! Det är helt korrekt att vi har en vårdskuld framför
            oss. Och den kan dessvärre bli långvarig.
          </note>
          <note>
            Verksamheten utförs och måste utföras i och av regionerna. Det
            natio ­ nella ansvaret för att det ska fungera gäller personalen.
            Finns det tillräckligt med personal och utbildad personal? Därför
            ökar vi antalet utbildningsplatser rejält, och vi fortsätter att
            göra det. Fler ska kunna ha rätt kompetens för att arbeta i hälso-
            och sjukvården. Det arbetet måste vi fortsätta med.
          </note>
          <note>
            När det gäller resurser för att anställa de människorna höjer
            vi också det generella bidraget till regionerna.
          </note>
          <note>
            I fråga om en expertgrupp kan man möjligtvis behöva något stöd
            också för det. Men sist och slutligen måste detta lösas i en arbetsorganisationsförhandling.
            Hur ska det se ut på exempelvis respektive sjukhus för att man
            ska klara av det här? Det är ingen expertgrupp som klarar av att
            göra det, utan det måste parterna lösa. Sedan kan de behöva stöd
            för att göra det.
          </note>
          <note>
            Statligt stöd till personer med enskild firma
          </note>
          <note type="speaker">
            Anf. 58 ALEXANDRA VÖLKER (S):
          </note>
          <note>
            Fru talman! Regeringen har gjort väldigt stora insatser för att
            rädda jobb och företag. Det är fråga om historiska stöd som vi
            inte har sett tidigare. Men så är det också en unik kris.
          </note>
          <note>
            Just nu får jag väldigt många frågor från egenföretagare. Många
            av dem har valt att bedriva sin verksamhet i bolagsformen egen
            firma. Jag blir kontaktad av personer som sliter väldigt hårt
            för sin affärsidé men har förlorat en stor del av sina kunder
            på grund av coronaepidemin. Ett problem som de upplever är att
            vissa stödinsatser som regeringen hittills har gjort inte riktigt
            passar dem. De kan exempelvis inte korttidspermittera sig själva.
          </note>
          <note>
            Frågan till statsministern är hur han ser på den ekonomiska situationen
            för personer som driver enskild firma och om det finns någon möjlighet
            för dem att ta del av stöd från staten.
          </note>
          <note type="speaker">
            Anf. 59 Statsminister STEFAN LÖFVEN (S):
          </note>
          <note>
            Fru talman! Det är helt rätt – permitteringen omfattar inte egenföretagare.
            Man kan inte permittera sig själv.
          </note>
          <note>
            Men en rad andra åtgärder riktar sig även till egenföretagare.
            Man kan utnyttja arbetslöshetsförsäkringen på ett annat sätt än
            vad som var möjligt tidigare. Det är också så att vi sänker avgiftsinbetalningen.
            Nu är det ålderspensionsavgiften som man betalar in, inte de andra
            avgifterna. Man kan få tillbaka pengar på skattekontot för att
            kunna klara likviditeten och sedan kvitta det mot kommande års
            resultat. Det finns dessutom garantier som även egenföretagare
            kan omfattas av, om jag är rätt informerad.
          </note>
          <note>
            När vi har diskuterat de här paketen har vi sett att vi har en
            mängd egenföretagare som även de måste ges möjlighet att klara
            detta. Jag pratade nyligen med min frisör, som också har märkt
            av stödet.
          </note>
          <note>
            Situationen för människor i riskgrupper
          </note>
          <note type="speaker">
            Anf. 60 CAMILLA WALTERSSON GRÖNVALL (M):
          </note>
          <note>
            Fru talman! För människor som har nedsatt lungkapacitet, som
            har transplanterade organ eller som till följd av tuffa cancerbehandlingar
            har ett försvagat immunförsvar samt för alla de andra människor
            som befinner sig i riskgrupper innebär smitta från covid-19 en
            fråga om liv och död. En del kan arbeta hemifrån, men långt ifrån
            alla kan göra det. För många av dessa människor är situationen
            nu desperat. Man befinner sig i botten av plånboken, har slut
            på semesterveckor, lånar av nära och kära och tvingas faktiskt
            till och med ta sms-lån.
          </note>
          <note>
            Jag frågade för en dryg månad sedan statsministern om vad regeringen
            tänker göra för dessa människor. Då kunde statsministern inte
            svara. Men nu har regeringen haft ytterligare några veckor på
            sig att jobba med frågan. Vilket är statsministerns svar till
            dessa människor?
          </note>
          <note type="speaker">
            Anf. 61 Statsminister STEFAN LÖFVEN (S):
          </note>
          <note>
            Fru talman! Självfallet har vi arbetat för att även de grupper
            som här tas upp ska ha ett skydd. Det finns också ett beslut här
            i Sveriges riksdag om att så ska vara, så det arbetar självfallet
            regeringen med. Detta är dock inte helt lätt.
          </note>
          <note>
            Det finns sedan tidigare en smittbärarpenning som gäller dem
            som är smittade. Nu ska det införas något helt nytt. Man ska inte
            bli smittad. Det är ett helt nytt system som egentligen kanske
            kräver en lång litania i sig.
          </note>
          <note>
            Beslutet säger dessutom att regeringen ska genomföra ett system
            som för det första är väldigt rättssäkert och för det andra inte
            får innebära mer administration. De två parametrarna är väldigt
            svåra att få att gå ihop.
          </note>
          <note>
            Vi arbetar nu tillsammans med ansvarigt utskott i riksdagen för
            att se om vi kan få fram någonting snabbare. Med de parametrar
            som nu ligger på bordet är det väldigt svårt. Det är komplicerat
            att få detta på plats.
          </note>
          <note>
            Sölvesborgs hantering av coronakrisen
          </note>
          <note type="speaker">
            Anf. 62 TOBIAS ANDERSSON (SD):
          </note>
          <note>
            Fru talman! Kvällsposten skriver i dag om hur Sölvesborg agerat
            för att skydda äldre från smitta. Samstyret har tagit politiskt
            ansvar och gång efter annan förekommit såväl myndighetsrekommendationer
            som andra kommuner. Tidigt införde man besöksförbud inom äldreomsorgen
            och upprättade en telefonlinje för hemleverans av mat till äldre.
            Nu har man beställt skyddsutrustning och valt att skapa isolerade
            platser på äldreboenden för att begränsa smittspridningen, trots
            att endast en person inom äldreomsorgen har bekräftad smitta.
            Detta har resulterat i ökat stöd i opi ­ nionen, och liv har sannolikt
            räddats.
          </note>
          <note>
            Kan statsministern tänka sig att inspireras av det politiska
            ansvarstagandet i Sölvesborg och ta initiativ till att sprida
            Sölvesborgsmodellen till andra delar av landet?
          </note>
          <note type="speaker">
            Anf. 63 Statsminister STEFAN LÖFVEN (S):
          </note>
          <note>
            Fru talman! Reklam för Sölvesborg!
          </note>
          <note>
            Vad gäller problematiken inom äldreomsorgen ser vi att det finns
            olikheter mellan regioner och inom regioner. Exakt vad de beror
            på är lite svårt att svara på just nu.
          </note>
          <note>
            Besöksförbudet var en tidig rekommendation som enligt vår uppfattning
            efterföljdes av de allra flesta. Men personalen började tala om
            att det blev svårt att neka de anhöriga att komma in. Det var
            då vi lagstiftade för att det skulle bli uthålligt. Men redan
            förut fungerade nog i stort det besöksförbudet.
          </note>
          <note>
            Nu är det naturligtvis viktigt att se till att personalen inte
            är smittad. Det är därför testning ska ske, bland annat av personalen.
            De olika boendena hanterar frågan om hur man på bästa möjliga
            sätt isolerar dem som de facto är smittade.
          </note>
          <note>
            Jag tror att det finns en mängd olika saker vi kan lära oss av
            från olika kommuner. Det måste vi göra, för detta ska fungera
            bättre.
          </note>
          <note>
            Arbetslösheten och bristen på arbetskraft i jordbruket
          </note>
          <note type="speaker">
            Anf. 64 DÉSIRÉE PETHRUS (KD):
          </note>
          <note>
            Fru talman! För närvarande larmar LRF, Lantbrukarnas Riksförbund,
            om att svenska skördar kan komma att gå till spillo på grund av
            brist på arbetskraft. Därmed riskerar också odlare att gå i konkurs.
          </note>
          <note>
            Cirka 8 000 säsongsarbetare kommer varje år från utlandet, varav
            ca 5 000 till trädgårdsnäringen. De plockar grönsaker på friland
            och i växthus på bär- och fruktodlingar.
          </note>
          <note>
            I Sverige är problemet, precis som i många andra europeiska länder,
            stängda gränser som gör att den arbetskraft som har vana vid arbetet
            inte kan komma odlarna till hjälp. Flera länder agerar för att
            lösa det här. Det gör dock inte Sveriges regering.
          </note>
          <note>
            Samtidigt har vi över 120 000 personer som har skrivit in sig
            som arbetslösa på Arbetsförmedlingen. Många svenskar undrar nu
            hur det kan komma sig att frågan om arbetskraft till svenska odlingar
            ändå inte är löst. Anser statsministern att arbetslösa ska få
            tacka nej till dessa jobb?
          </note>
          <note type="speaker">
            Anf. 65 Statsminister STEFAN LÖFVEN (S):
          </note>
          <note>
            Fru talman! Arbetskraften har ofta kommit från länder utanför
            EU. Nu har vi ett förbud som gör att det inte kommer arbetskraft
            därifrån. Finns det då möjlighet till arbetskraft från länder
            inom EU? Ja, det finns det, men den kommer säkert inte att räcka
            till.
          </note>
          <note>
            Vi måste alltså naturligtvis se till att även de arbetslösa som
            finns här i Sverige deltar i detta. Av det skälet har vi en diskussion
            med näringen brett om hur vi ser till att människor kan utbildas
            så snabbt som möjligt och få anställning för att se till att klara
            av de skördar som vi behöver klara av. Den diskussionen pågår.
            Därför är påståendet att vi inget gör felaktigt. Vi har en nära
            dialog med näringen för att se till att såväl jordbruket och trädgårdsodlingarna
            som skogsbruket kan hanteras på bästa möjliga sätt. Det kräver
            bland annat utbildning, och den är vi igång med.
          </note>
          <note>
            Dialog med Danmark om öppnande av gränsen
          </note>
          <note type="speaker">
            Anf. 66 BORIANA ÅBERG (M):
          </note>
          <note>
            Fru talman! Danmark stängde sina gränser i mitten av mars för
            att stoppa spridningen av corona. Fortfarande krävs det särskilda
            skäl, till exempel ett arbete i Danmark, för att kunna ta sig
            över Öresundsbron, detta trots att antalet smittade i Skåne är
            betydligt lägre än på andra sidan Sundet.
          </note>
          <note>
            I går aviserades det att Danmark och Tyskland har långt gångna
            samtal om att öppna gränsen mellan de båda länderna. Det vore
            mycket önskvärt med liknande samtal mellan Sverige och Danmark.
            Den danska stängning ­ en av gränsen mot Skåne är förödande för
            integrationen i Öresundsregio ­ nen och påverkar såväl näringslivet
            som människorna som bor i Skåne mycket negativt.
          </note>
          <note>
            Vilka åtgärder tänker statsministern vidta för att Danmark ska
            öppna sin gräns mot Skåne?
          </note>
          <note type="speaker">
            Anf. 67 Statsminister STEFAN LÖFVEN (S):
          </note>
          <note>
            Fru talman! Jag delar Boriana Åbergs analys här. De facto är
            betydligt fler smittade och sjuka på den danska sidan. Det ser
            olika ut i olika länder.
          </note>
          <note>
            Vår huvudlinje har hela tiden varit att vi måste agera samfällt
            i Europeiska unionen. Vi borde ha gjort det på ett betydligt bättre
            sätt när vi gick in i krisen. Det gjordes inte. Några stängde
            gränsen, några införde exportrestriktioner och så vidare. Det
            sköttes inte bra.
          </note>
          <note>
            Sedan lyckades vi ändå att klara ut en del saker gemensamt inom
            EU, men nu är det samma sak. När det nu ska lättas på detta ska
            det ske koordinerat. Det var kommissionens besked i går att det
            är så det bör ske. Det är Sveriges linje. Man gör inte skillnader
            inom EU.
          </note>
          <note>
            Nu gör några länder det ändå. De baltiska länderna gjorde det.
            Vår strategi är att se till att vi får ett gemensamt agerande
            inom EU. Det vore bäst för regionen där nere, men det vore också
            bäst för hela EU.
          </note>
          <note>
            Svensk hjälp till andra EU-länder
          </note>
          <note type="speaker">
            Anf. 68 JOHAN HULTBERG (M):
          </note>
          <note>
            Fru talman! Sverige behöver omvärlden mer än vad omvärlden behöver
            Sverige. Den insikten är en viktig anledning till det svenska
            EU-medlemskapet.
          </note>
          <note>
            Ett av EU:s kärnvärden är att medlemsländerna förväntas hjälpa
            var ­ andra när nöden så kräver, helt enkelt solidaritet. Vi kommer
            alla väl ihåg hur polska brandmän hjälpte till att bekämpa skogsbränderna
            som härjade runt om i Sverige sommaren 20 18 , till exempel.
          </note>
          <note>
            Det finns nu gott om exempel på EU-länder som under coronakrisen
            hjälper till med sjukvårdspersonal och skyddsmateriel till de
            länder som är allra hårdast utsatta. Några exempel på motsvarande
            hjälp från Sverige är svårare att finna. Det tror jag kan stå
            Sverige dyrt i de kommande förhandlingarna om till exempel EU:s
            långtidsbudget.
          </note>
          <note>
            Därför skulle jag vilja fråga statsministern om hur han ser på
            möjligheten att erbjuda mer hjälp från Sverige. Har Sverige några
            planer på att erbjuda mer i form av hjälp till andra EU-länder?
          </note>
          <note type="speaker">
            Anf. 69 Statsminister STEFAN LÖFVEN (S):
          </note>
          <note>
            Fru talman! Johan Hultberg tar upp det betydelsefulla i EU-samarbetet.
            Där pågår också en diskussion som är oerhört viktig för oss om
            en framtida långtidsbudget som på sikt ska se till att vi klarar
            en bra verksamhet.
          </note>
          <note>
            Jag delar inte uppfattningen att Sverige inte gör någonting inom
            ramen för EU-samarbetet. Vi har varit och kommer att vara nettobetalare.
            Vi har erbjudit intensivvårdsplatser till Finland. Vi har också
            deltagit i samarbetet vad gäller resor för att ta hem våra medborgare
            från andra delar av världen och kommer att fortsätta med det.
            Vi söker naturligtvis också att inventera vad mer vi kan göra
            konkret.
          </note>
          <note>
            Solidaritet är för oss att inte stänga gränserna, som vissa länder
            har gjort. Det är att inte införa exportrestriktioner. När jag
            har talat med mina kollegor i andra länder har jag kunnat säga:
            Vi gör inte så, utan från Sverige kommer fortfarande leveranser
            av respiratorer till er som faktiskt behöver det. Det är ett annat
            sätt att visa solidaritet.
          </note>
          <note>
            Forskning om coronaviruset
          </note>
          <note type="speaker">
            Anf. 70 MARGARETA CEDERFELT (M):
          </note>
          <note>
            Fru talman! Jag vill fråga statsministern om forskning inom området.
          </note>
          <note>
            Sverige har en framstående industri, och Sverige har framstående
            forskare. Forskning om läkemedel är oerhört viktigt. Men det handlar
            också om forskning i ett vidare perspektiv om det nya coronaviruset
            som vi inte har någon kunskap om sedan tidigare.
          </note>
          <note>
            Det handlar om grundläggande forskning om viruset. Det handlar
            om spridning. Det handlar om medicin och omvårdnad. Jag kan stå
            här och rabbla upp det ena området efter det andra.
          </note>
          <note>
            Här skulle Sverige kunna göra en fantastisk insats både ensam
            t som nation men också i samarbete med andra länder. Det är oerhört
            viktigt.
          </note>
          <note>
            Hur ser statsministern på denna fråga? Vad är statsministern
            beredd att göra för att Sverige ska kunna ta på sig ledarrollen
            i ett vitt perspektiv när det handlar om den viktiga forskningen
            angående corona?
          </note>
          <note type="speaker">
            Anf. 71 Statsminister STEFAN LÖFVEN (S):
          </note>
          <note>
            Fru talman! Margareta Cederfelt pekar på ett väldigt viktigt
            område där Sverige ligger långt framme. Vi ska inte låta oss nöjas
            med det, men vi ligger långt framme i den typen av forskning.
          </note>
          <note>
            Vi stöder forskning inrikes i Sverige men också den EU-forskning
            som bedrivs , och vi är med i WHO-samarbetet, för att forskningen
            ska vara så effektiv som möjligt. Vi måste så snabbt som möjligt
            få igång tillverkning och fördelning av detta vaccin.
          </note>
          <note>
            Det gäller inte minst den kliniska forskningen, där vi är aktiva.
            Nu har den sin speciella problematik i det här skedet med en tungt
            belastad sjukvård. Annars menar vi att den kliniska forskningen
            är oerhört viktig för att komma långt fram.
          </note>
          <note>
            Sverige satsar nationellt, och vi är med i EU-samarbetet. Vi
            är med i WHO-samarbetet. Så ska vi vara. Sverige åtnjuter en stor
            respekt för det kunnande vi har byggt upp genom åren. Det ska
            vi använda oss av.
          </note>
          <note>
            Resurser till Polisregion nord
          </note>
          <note type="speaker">
            Anf. 72 EDWARD RIEDL (M):
          </note>
          <note>
            Fru talman! Före valet varnade vi moderater i Umeå för den brottsutveckling
            vi då såg. Vi anklagades av statsministerns partikamrater lokalt
            för att svartmåla. Bilar som brann hade elfel, och det var åtminstone
            värre på andra ställen än i Umeå.
          </note>
          <note>
            Sedan valet har vi haft skjutningar. Vi har haft dödsskjutningar.
            Vi har haft sju bilbränder bara sedan i februari , med ett sjuttiotal
            bilar som har brunnit upp , och kraftigt ökad otrygghet.
          </note>
          <note>
            Norrland har städer med växande problem. Vi har också ansvar
            för landsbygd, glesbygd och långa avstånd med allt vad det innebär.
            Vi missgynnas därför i fördelningen av polisresurser.
          </note>
          <note>
            Min fråga till statsministern är därför: Är statsministern beredd
            att göra omfördelningar inom polisens resurser till Polisregion
            nord så att man kan hantera både den växande problematiken i städerna
            och det som ett ansvar för landsbygd, glesbygd och långa avstånd
            innebär ?
          </note>
          <note type="speaker">
            Anf. 73 Statsminister STEFAN LÖFVEN (S):
          </note>
          <note>
            Fru talman! Sedan vi tillträdde har vi sett till att hela tiden
            satsa på att polise r n a måste vara fler och att polisen ska
            ha bättre verktyg, bättre lagstiftning och bättre tekniska verktyg.
            Polisen ska ha möjlighet till bättre samarbete med andra myndigheter
            och socialtjänst för att vi ska kunna arbeta förebyggande. Det
            är ett brett program som är igångsatt. Vi måste göra mer. Vi ser
            inte minst att utvecklingen med skjutningar och sprängningar inte
            är bra. Tittar man specifikt på Malmö har vi en annan situation.
            Arbetet måste breddas.
          </note>
          <note>
            Jag menar att Polismyndigheten är bäst skickad att fördela personalen
            inom myndigheten. Vi har sedan länge varit överens brett över
            partigränserna att vi ska ha en polismyndighet. Syftet med det
            var att den ska kunna agera som en polismyndighet. Den styr hur
            de anställda ska fördelas. Man kan också fördela om inom Polismyndigheten
            när så behövs. Jag tror att den ordningen fortfarande är bäst.
          </note>
          <note>
            Statsministerns frågestund var härmed avslutad.
          </note>
          <note>
            § 9 (forts. från § 7) Organisationen för säkerhet och samarbete
            i Europa (OSSE) (forts. UU7)
          </note>
          <note type="speaker">
            Anf. 74 KERSTIN LUNDGREN (C) replik:
          </note>
          <note>
            Fru talman! Jag lyssnade noggrant på utrikesministern som markerade
            att den europeiska säkerhetsordningen ska försvaras. Det är naturligtvis
            rätt. Men i verkligheten försvagas den. Risken för att det blir
            en ny Potem ­ kinkuliss är uppenbar.
          </note>
          <note>
            Vilka åtgärder ser utrikesministern framför sig för att just
            stärka säkerhetsordningen, eller åtminstone se till att den inte
            försvagas ytterligare? Vad är det för åtgärder som utrikesministern
            ser framför sig?
          </note>
          <note>
            Utrikesministern nämnde också att man ska utkräva ansvar för
            brott mot säkerhetsordningen. Det tydligare brottet mot säkerhetsordningen
            är den ryska aggressionen i både Georgien och Ukraina. Då kan
            man fundera på vilka tankar utrikesministern har om ansvar när
            det gäller just detta. Vi ser nu att man tar in medborgare från
            Ukraina som bor på Krim i den ryska försvarsmakten för att delta
            i aggression i östra Ukraina, mot sitt eget folk. Det är ett flagrant
            brott mot internationell rätt. På vilket sätt utkräver man ansvar
            för den typen av åtgärder?
          </note>
          <note>
            Avslutningsvis, apropå vad man hävdar om en tredje dimension
            av mänskliga rättigheter: Ryssland är nu preten dent på att bli
            medlem i FN:s råd för mänskliga rättigheter. Där är det tydligt
            vilken syn Ryssland har på mänskliga rättigheter. Är utrikesministern
            beredd att ta en rejäl match om detta i OSSE?
          </note>
          <note type="speaker">
            Anf. 75 Utrikesminister ANN LINDE (S) replik:
          </note>
          <note>
            Fru talman! När det gäller åtgärder för att stärka den europeiska
            säkerhetsordningen tror jag att det absolut bästa är att vid varje
            tillfälle stå upp för denna både multilateralt och i bilaterala
            samtal.
          </note>
          <note>
            Jag har till exempel tagit upp detta direkt med den ryska utrikesministern
            Lavrov och även direkt med Frankrike och den franska utrikesministern.
            En del som har kommit upp i deras olika tal och så vidare har
            ju pekat på att de kanske till viss del skulle vilja försvaga
            – så skulle jag vilja säga – den europeiska säkerhetsordningen.
            Då är det viktigt att direkt gå in och säga: Om ni ser det på
            det här sättet kommer den europeiska säkerhetsordningen att försvagas.
          </note>
          <note>
            Jag har tagit upp detta också i EU-sammanhang och vid EU-ministermötena.
            Till exempel är frågan om sanktioner mot Ryssland och Georgien
            inte bara en fråga som berör just dessa konflikter, utan det är
            också en fråga för hela säkerhetsordningen.
          </note>
          <note>
            Rysslands aggression mot Ukraina uppmärksammas dessutom varje
            vecka i det så kallade permanenta rådet i OSSE. Det är tydligt
            att det ansvarsutkrävande som sker varje vecka, år ut och år in,
            spelar en viktig roll för att upprätthålla den europeiska säkerhetsordningens
            integritet. Alternativet hade varit att vi hade varit tysta där
            när det gäller de brott som har begåtts, och det vore att normalisera
            agerandet och att de facto ge till exempel Ryssland utrymme och
            att detta skulle uppfattas som en accept.
          </note>
          <note type="speaker">
            Anf. 76 KERSTIN LUNDGREN (C) replik:
          </note>
          <note>
            Fru talman! Visst är det bra att lyfta bilaterala samtal. Men
            det är många som har prövat den vägen, och om man ser att makt
            i praktiken går före rätt är det tydligt vilken väg de stora länderna
            väljer. Och det är inte bara Ryssland; det finns andra som har
            samma modell.
          </note>
          <note>
            Därför är det viktigt, fru talman, att tala klarspråk – och inte
            bara bilateralt i de tysta rummen. Man ska vara tydlig i kritiken.
          </note>
          <note>
            Jag noterar sanktionsfrågan, som ju är en viktig fråga. Här har
            uppenbarligen den ryska duman ambitioner i FN att med covid som
            täckmantel agera för att häva sanktioner. Men man har också tydligt
            agerat och skrivit även till oss att man i alla parlamentariska
            organisationer och i alla organisationer tänker jobba för att
            häva sanktionerna, som man anser vara politiskt motiverade eller
            på annat sätt diskriminerande. Man talar om de dubbla standarderna.
            Detta har man prövat rätt länge.
          </note>
          <note>
            Nästa ärende handlar om Europarådet. I fjol, fru talman, var
            Sveriges regering tillsammans med övriga beredda att ändra reglerna
            för att ge Ryssland rätt att komma med. Man har alltså sett att
            det går att ändra regelverk.
          </note>
          <note>
            Fru talman! Jag hoppas verkligen att Sverige ska ta tydligt spjärn
            mot detta när det gäller OSSE och vara beredda att inte bara tala
            tyst utan också öppet när Ryssland och andra agerar i strid med
            regelverket.
          </note>
          <note type="speaker">
            Anf. 77 Utrikesminister ANN LINDE (S) replik:
          </note>
          <note>
            Fru talman! Kerstin Lundgren har helt rätt; man ska inte vara
            tyst i kritiken. Det är just därför vi aldrig någonsin är tysta
            i kritiken. Både regeringen, utrikesministern, statsministern
            och EU-ministern har vid upprepade tillfällen offentligt, i medier,
            i sociala medier och i de möten som vi har upprepat denna kritik.
            Där har vi verkligen ett riktigt bra track record.
          </note>
          <note>
            Dessutom försöker vi påverka genom att till exempel skicka protester
            till Ryssland när man använder covid-19 för att begränsa rörelsefriheten
            för OSSE:s SMM-mission. Tyvärr fick inte detta något bra svar
            från Ryssland, utan man valde att bara skicka tillbaka protesten
            och säga att man inte hade någon del i konflikten.
          </note>
          <note>
            Det var ändå ett försök från trojkan att göra en formell diplomatisk
            protest. Det tror jag är viktigt, och vi har också varit öppna
            med detta för att just markera det.
          </note>
          <note>
            När det gäller sanktionerna är vi tydliga med att vi menar att
            de ska vara kvar. Man ska inte efter ett antal år eller med anledning
            av pandemin eller något annat lätta på sanktionsinstrumentet.
            Det skulle ge intrycket av att det till exempel finns ett visst
            antal år som är priset för att annektera ett annat land, viss
            mark eller olika delar av ett annat land och att det sedan skulle
            vara okej. Det är inte okej. Det finns ingen tidsgräns för att
            bryta mot folkrätten, utan det brottet står kvar.
          </note>
          <note>
            När det gäller den parlamentariska församlingen har det hela
            tiden varit regeringens uppfattning att församlingen själv fattar
            beslut om vilka som är med och inte med i den. Det lämnar vi till
            riksdagsledamöterna att besluta.
          </note>
          <note type="speaker">
            Anf. 78 YASMINE POSIO (V) replik:
          </note>
          <note>
            Fru talman! Mäns våld mot kvinnor är ett välkänt problem inom
            alla länder i OSSE. Även om en del länder har kommit en bit på
            vägen finns det inget land där mäns våld mot kvinnor tas på tillräckligt
            stort allvar så att kvinnor kan känna sig trygga i sina hem.
          </note>
          <note>
            Däremot finns det en del länder inom OSSE där mäns våld mot kvinnor
            är utbrett och där straffriheten är hög. Ryssland är ett av de
            värsta exemplen med runt 10 000 kvinnomord varje år. Skyddslagarna
            är i stort sett obefintliga.
          </note>
          <note>
            Även hbtq-personer och hbtq-aktivister lever under extrema hot
            i en del av OSSE-länderna. Polen har infört hbtq-fria zoner, och
            i Tjetjenien utsätts hbtq-personer för grovt våld utan att rättsväsendet
            agerar.
          </note>
          <note>
            Samtidigt ser vi hur civilsamhällesorganisationernas krympande
            utrymme inskränks alltmer. Det sker i omfattande utsträckning
            i många av OSSE:s medlemsländer. De som står upp för mänskliga
            rättigheter lever under hård press.
          </note>
          <note>
            Detta är frågor som jag vet är viktiga för regeringen, så jag
            vill veta hur utrikesminister Ann Linde tänker använda sin roll
            som ordförande i OSSE för att få fart på dessa viktiga frågor.
            Det är nödvändigt inte bara för de människor som utsätts personligen
            utan också för samhällen som helhet när deras medborgare inte
            får verka i ett demokratiskt samhälle enligt de mänskliga rättigheterna.
          </note>
          <note type="speaker">
            Anf. 79 Utrikesminister ANN LINDE (S) replik:
          </note>
          <note>
            Fru talman! Låt mig börja med frågan om hbtq-personers rättigheter.
            Jag kan berätta att det som nu sker oroar mig mycket, vilket har
            gjort att jag ringde upp e tt av de absolut viktigaste och största
            förbunden för hbtq-organisationer, nämligen Ilga. Jag hade ett
            långt samtal med dem i går och fick höra deras analys av situationen
            och var det är särskilt problematiskt just nu.
          </note>
          <note>
            Jag har jobbat med de här frågorna i flera decennier, så jag
            är väldigt angelägen om att Sverige, när vi nu också har OSSE-ordförandeskapet,
            fortsätter att vara aktivt i detta.
          </note>
          <note>
            Ett tydligt exempel på att Sverige är aktivt är att vi 2018 tillsammans
            med 15 andra länder aktiverade den så kallade Moskvamekanismen,
            som syftar till att utreda misstankar om allvarliga övergrepp
            mot hbtq-personer i Tjetjenien. Då samarbetade inte Ryssland med
            kommissionen trots att det togs fram en gedigen rapport.
          </note>
          <note>
            När det gäller mäns våld mot kvinnor är det en av de saker som
            nu ger anledning till störst oro under pandemin. Vi har i vissa
            länder sett en ökning av mäns våld mot kvinnor på upp till 35
            procent. Det visar hur utsatta kvinnor är, inte minst i en situation
            som en pandemi. Dessutom ser vi hur de frågor som gäller sexuell
            och reproduktiv hälsa och rättigheter har tryckts tillbaka med
            argumentet att det inte är lika viktigt i en sådan här krissituation.
            Det kommer jag med kraft att motarbeta.
          </note>
          <note>
            Jag får återkomma till civilsamhället.
          </note>
          <note type="speaker">
            Anf. 80 YASMINE POSIO (V) replik:
          </note>
          <note>
            Fru talman! Tack, utrikesminister Ann Linde, för svaret! Just
            den här kommissionen i Tjetjenien där Moskvamekanismen sattes
            in lyfte också jag fram i mitt anförande. Det är en av OSSE:s
            styrkor, så jag hoppas att det kommer att användas vid fler tillfällen.
          </note>
          <note>
            Detta är som sagt oerhört viktiga frågor, speciellt nu när länder
            i pandemins namn passar på att försämra människors rättigheter.
          </note>
          <note>
            USA är en väldigt viktig maktfaktor i världen. Landet leds som
            alla vet av en president som är nyckfull och uppenbarligen inte
            så förtjust i multilaterala organisationer eller internationell
            samverkan. Presidenten har bland annat dragit in stöd till UNFPA,
            Unrwa och WHO.
          </note>
          <note>
            Nu verkar det som om Trump kommer att se till att USA lämnar
            Open Skies, som är ett väldigt viktigt säkerhetspolitiskt instrument.
            Att de länder som ingår i Open Skies med obeväpnade plan kan flyga
            över alla territorier som ingår i avtalet gör att det finns en
            transparens om länders militära förmågor. Det ger även en möjlighet
            till dialog mellan de länder som ingår i Open Skies. Detta är
            såklart oroväckande för OSSE som organisation, men Trumps attityd
            till multilateralismen är oroväckande för hela världssamfundet.
          </note>
          <note>
            Därför vill jag fråga utrikesminister Ann Linde om det finns
            utökade möjligheter till dialog med USA genom ordförandeskapet
            i OSSE och, om så är fallet, hur utrikesministern kommer att använda
            sig av den möjlighe ­ ten för att trycka på vikten av multilateralism
            och internationella samverkansavtal.
          </note>
          <note type="speaker">
            Anf. 81 Utrikesminister ANN LINDE (S) replik:
          </note>
          <note>
            Fru talman! Jag tackar för frågan. Vi ser mycket riktigt att
            USA drar sig ur multilateralt samarbete på flera håll. Exempelvis
            Open Skies är ett avtal som Sverige värdesätter väldigt högt.
            Vi är faktiskt ett av få länder i världen som har egna observationsflyg
            för Open Skies. Vi har nära följt signalerna om att USA nu överväger
            att lämna avtalet. Vi försöker ta upp det i varje kontakt med
            USA.
          </note>
          <note>
            Jag har själv haft ett långt samtal – som faktiskt var väldigt
            bra – med utrikesminister Pompeo. Trots att vi tyckte väldigt
            olika i många frågor kunde vi ha en riktig diskussion. Open Skies
            var en av de frågor jag tog upp. Jag underströk hur viktigt detta
            är, även om vi ser att det finns fog för en del av den kritik
            som USA har. Till exempel borde man titta på möjligheterna att
            observera nära Kaliningrad. Det är dock inget skäl, tycker vi,
            att dra sig tillbaka.
          </note>
          <note>
            Det är samma sak när det gäller WHO. Där bad jag den amerikanske
            utrikesministern att omvärdera det beslut som USA har fattat om
            att dra tillbaka hela sitt bidrag, som är ungefär 15 procent.
            Jag fick inte något särskilt stort gehör för det, måste jag erkänna,
            men jag tror ändå att det är viktigt att ta upp detta konkret
            och säga att det här tycker vi är problematiskt.
          </note>
          <note>
            Multilateralismen är oerhört viktig. Jag hoppas att USA kommer
            att vara med, för vi behöver ett aktivt USA i det multilaterala
            arbetet.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 11.)
          </note>
          <note>
            § 10 Europarådet
          </note>
          <note>
            Utrikesutskottets betänkande 2019/20:UU8
          </note>
          <note>
            Europarådet (skr. 2019/20:34 och redog. 2019/20:ER1)
          </note>
          <note>
            föredrogs.
          </note>
          <note type="speaker">
            Anf. 82 KERSTIN LUNDGREN (C):
          </note>
          <note>
            Fru talman! Återigen ska vi debattera ett betänkande från utrikesutskottet.
            Utskottet har tagit del av både regeringens skrivelse om året
            2019 i Europarådet och delegationens skrivelse om året i Europarådets
            parlamentariska församling.
          </note>
          <note>
            Det är naturligtvis viktigt att vi som parlamentariker och som
            parlament har möjlighet att granska och utvärdera och därmed också
            både kritisera och rekommendera i debatten för att vi ska få en
            vägledande bas för både regeringen och delegationen. Det finns
            de som säger att sådana här betänkanden ska man inte peka ut någonting
            med utan bara ta del av. Jag tycker inte att det är rätt väg att
            gå. Parlamentets debatt handlar om att kritiskt granska och utvärdera
            det år som har gått.
          </note>
          <note>
            Fru talman! År 2019 var ett viktigt år. Det var ett 70-årsfirande
            – 70 år sedan Europarådet uppstod som ett svar från Europas länder
            på vad som hände under andra världskriget. Här har vi basen för
            vad som sedan kom med Europeiska unionen.
          </note>
          <note>
            De 70 år en är en lång tid. Rådet har verkligen varit en motor
            och en drivkraft för att utveckla vår kontinent när det gäller
            rättsstat, så att människor har möjlighet att få en fungerande
            rättsprocess om länderna nekar, och att hävda mänskliga rättigheter.
            Det handlar inte bara om Europakonventionen, som är nog så viktig
            – den är basen för oss och finns i vår grundlag – utan också om
            en rad andra konventioner som har utvecklats under resans gång,
            inte bara med konventionstext utan också med en uppföljningsstruktur
            som gör att man kan se vart vägen leder.
          </note>
          <note>
            Det har varit en viktig resa. Vi har gjort vår hemläxa från FN:s
            bildande och deklarationen om mänskliga rättigheter i den globala
            kontexten.
          </note>
          <note>
            Det har som sagt varit 70 viktiga år. Åtminstone 60 år av den
            tiden har det delvis varit stökigt. Vi har sett militärkupper
            också i medlemsländer, till exempel Turkiet, och militärstyre.
            Det har inte alltid varit rätlinjigt. Men det har ändå funnits
            en hantering av de länder som har kommit med. Det har varit någon
            form av drivkraft att få komma in i rummet där mänskliga rättigheter,
            demokrati och rättsstat hålls högt och hålls i fokus.
          </note>
          <note>
            Det som har hänt de senaste tio åren må man väl säga har varit
            en utmaning för grunderna när det gäller Europarådet – både för
            ministerkommittén, regeringarnas mötesplats, och för den parlamentariska
            församlingen.
          </note>
          <note>
            Naturligtvis fick effekterna av Georgienkriget en direkt inverkan
            på vad som hände i Europarådet, men naturligtvis också Rysslands
            angrepp på Ukraina 2014. Sedan 2018 och fram till nu, egentligen,
            har alltså det ryska fingret spelat spratt med Europarådet och
            dragit med sig en rad andra krafter på vägen. Det har varit en
            tid där man velat etablera bilden av att dubbla standarder gäller.
            Man försöker underminera, destabilisera och skapa ifrågasättanden
            av vad som egentligen är universellt.
          </note>
          <note>
            Man har valt att gå så långt att man som första land har infört
            e n undantagsmöjlighet när det gäller Europadomstolens domar om
            mänskliga rättigheter. Om de strider mot den ryska bilden gäller
            de inte längre. Det har man slagit fast, och det är klart att
            andra följer i de spåren.
          </note>
          <note>
            Man kan väl säga att vi upplevde kaviardiplomatins underminerande
            effekter när korruptionens frätande syra tog sig in i Europarådets
            olika strukturer – också dess hus på olika ställen.
          </note>
          <note>
            Detta försökte vi städa upp. Sverige och den svenska delegationen
            var en aktiv kraft för att försöka få upp detta på bordet och
            försöka städa. Det var svår materia, för det vi såg var något
            som vi har all anledning att vara vaksamma på: att vi i alla partigrupper
            har ledamöter som skyddas av våra partier därför att de är en
            del av gänget. Då är det svårt att ta den här debatten. Man anpassar
            sig, och det skapas en inre maktstruktur som gör det väldigt svårt
            att komma till rätta med en del av de problem vi sett. Det gäller
            också i dag, fru talman.
          </note>
          <note>
            Det vi försökte göra var att hävda den kraft som finns i parlamentarikerförsamlingen,
            som ju är en rådgivande struktur, och i Europarådets statut när
            det gäller parlamentet i form av möjligheten att sanktionera om
            ett land bryter mot det som slås fast i grundläggande dokument
            som man skrivit under. Ett sådant grundläggande dokument är att
            man inte med våld, militärt våld, ska ändra Europas gränser om
            man är medlem. Det är en grundläggande tanke, en bas: Vi ska inte
            med militärt våld ändra Europas gränser. Vi har demokrati, vi
            har rättsstat och vi har ytterst Europadomstolen och konventioner
            för att bygga fungerande samhällen och fungerande strukturer.
          </note>
          <note>
            Men Ryssland valde att göra detta genom att angripa Ukraina och
            illegalt annektera Krim. Vad hände? Jo, Ryssland blev av med sin
            rösträtt.
          </note>
          <note>
            Under åren sedan dess har man kämpat för att underminera på olika
            sätt – och lyckats. I fjol, när Europarådet skulle fira 70 år,
            lyckades den ryska kampanjen nå fram och ändra regelverket både
            för Europarådets parlamentariska församling och för sanktionsmöjligheter.
            Ändringen gjordes drastiskt – man presenterade inte sina underlag
            i januari, som normalt sker, utan man gjorde det vid halvårsskiftet
            för att göra det möjligt för Ryssland att komma tillbaka.
          </note>
          <note>
            Visst fanns det ekonomiska frågor i detta. Men, fru talman, det
            visade Ryssland att det är möjligt att ändra regelverk om man
            bara håller ut och är mest kraftfull. Det är det som är det allvarliga.
          </note>
          <note>
            Vi har en reservation under punkt 1, fru talman, och den yrkar
            jag bifall till. Vi bör gå vidare med sanktionsregimer och försöka
            återskapa detta. Det borde gälla både i ministerkommittén och
            i parlamentarikerförsamlingen.
          </note>
          <note>
            Jag är djupt kritisk mot att det som hände i fjol kunde genomföras,
            och jag noterar att i vart fall ryska medier har uppmärksammat
            att vi för den här debatten. Jag har haft glädjen att bli apostroferad
            i Russia Today, Tass och andra medier på grund av vår motion om
            detta.
          </note>
          <note>
            Ryssarna själva har i sina medier firat att de fick tillbaka
            rösträtten och att diskrimineringen som pågått på grund av några
            oförskämda länder och grupper fick ett slut.
          </note>
          <note>
            Det här är illa. I den här delen blir det som vi ser det, fru
            talman, icke godkänt för 2019.
          </note>
          <note type="speaker">
            Anf. 83 CARINA OHLSSON (S):
          </note>
          <note>
            Fru talman! Jag vill börja med att yrka bifall till förslaget
            i utrikesutskottets betänkande om Europarådet och därmed avslag
            på reservationen.
          </note>
          <note>
            Europa och Europarådet genomgår i flera avseenden en prövande
            tid. Utvecklingen av och uppslutningen kring Europarådets kärnvärden
            mänskliga rättigheter, demokrati och rättsstatens principer är
            på flera områden oroväckande. Det kan handla om Europarådets ämnesområden
            men också dess geografiska områden.
          </note>
          <note>
            Europarådet spelar en central roll i den europeiska säkerhetsordningen.
            Det gäller i synnerhet genom Europakonventionen för de mänskliga
            rättigheterna. Demokrati och rättsstatens principer ingår också
            i huvuduppgifterna och är viktiga delar i det breda säkerhetsbegreppet.
          </note>
          <note>
            Den negativa demokratiska utveckling som vi bevittnar på många
            håll understryker behovet av en stark röst som värnar demokratin
            och dess institutioner.
          </note>
          <note>
            Fru talman! Europarådet behövs med fokus på sina kärnuppgifter
            och på att fortsätta utveckla sin förmåga att leverera den sakkunskap
            och rådgivning som medlemsländerna så väl behöver.
          </note>
          <note>
            Viktiga byggstenar i arbetet är att Europadomstolen för mänskliga
            rät ­ tigheter kan bestå som en stark och självständig uttolkare
            av Europakon ­ ventionen för de mänskliga rättigheterna och att
            Europarådet fortsätter utveckla sitt reformarbete i enskilda medlemsstater
            med kompetent råd ­ givning, till exempel genom Venedigkommissionen
            för demokrati genom lag, samt att den granskande uppföljande verksamheten
            under olika kon ­ ventioner bedrivs målinriktat och effektivt.
            Detta är ett ansvarsutkrävande som riktas mot alla Europarådets
            medlemsstater.
          </note>
          <note>
            Utöver Europakonventionen har organisationen utvecklat flera
            andra ledande instrument under åren.
          </note>
          <note>
            Det är till exempel åtgärder mot korruption, som vi tidigare
            kunde höra Kerstin Lundgren förtjänstfullt redogöra för. Här har
            Sverige tagit stor del och varit till stor hjälp för att motverka
            korruption.
          </note>
          <note>
            Det är åtgärder mot människohandel, mot diskriminering samt mot
            felaktig behandling av häktade och fängelsedömda.
          </note>
          <note>
            Det är Istanbulkonventionen, som kan hjälpa länder att både förebygga
            och bekämpa mäns våld mot kvinnor genom lagstiftning och andra
            åtgärder.
          </note>
          <note>
            Det är också arbetet med ungdomsdelaktighet, att stötta unga
            försvarare av mänskliga rättigheter och att möjliggöra folk-till-folk-kontakt
            mellan ungdomar och ungdomsorganisationer i Europa.
          </note>
          <note>
            Europarådets kommissarie för mänskliga rättigheter är en viktig
            självständig röst i MR-debatten. Där vi har haft vår egen Thomas
            Hammarberg, som numera ingår i den svenska delegationen som riksdagsledamot.
          </note>
          <note>
            Jag vill också lyfta fram det jämställdhetsarbete som görs inom
            Europarådet, där en ny jämställdhetsstrategi har antagits för
            2018–2023.
          </note>
          <note>
            En annan viktig del av verksamheten är biståndsprogrammen för
            demokrati- och rättsstatsutveckling. De fortsätter att ha en angelägen
            uppgift i att ge stöd och hjälp till medlemsstater och partnerländer.
            Det kan handla om stöd till fungerande demokratiska institutioner
            liksom stöd för att värna oberoende rättsväsenden. Såväl EU som
            Sverige bilateralt är stora bidragsgivare till verksamheten. I
            programmen ägnas ökad uppmärksamhet åt att stärka kvinnors åtnjutande
            av de mänskliga rättigheterna. Bland annat ges stöd till länders
            anslutning till Istanbulkonventionen, något som Sverige lämnat
            särskilt stöd till.
          </note>
          <note>
            Jag och ytterligare tre riksdagsledamöter var för ett tag sedan
            i Ryssland på ett seminarium anordnat av svenska ambassaden. Vi
            diskuterade med dumaledamöter och representanter för civilsamhället
            och berättade om hur vi arbetar här i Sverige för att bekämpa
            mäns våld mot kvinnor och patriarkala strukturer.
          </note>
          <note>
            Vi i den parlamentariska församlingen har en viktig roll. Vi
            utgör ett forum för debatter, övervakning och initiativ i förhållande
            till Europarådets grundmandat. Under perioden har ett närmare
            samarbete mellan ministerkommittén och församlingen utvecklats,
            men det behöver utvecklas än mer.
          </note>
          <note>
            Fru talman! Verksamheten i Europarådet har under perioden fortsatt
            att påverkas av relationen till Ryssland. Det gäller utvecklingen
            på MR ‑ området i Ryssland, där vi sett åtgärder och angrepp mot
            såväl journalister som MR-försvarare och demonstranter. Men det
            gäller givetvis också Rysslands fortsatta aggression mot Ukraina
            och illegala annektering av Krim. Vi kan aldrig acceptera att
            gränser ändras med våld och i strid med internationell rätt.
          </note>
          <note>
            Såväl den ryska aggressionen mot Ukraina som det ryska agerandet
            mot Georgien har återkommande tagits upp både i ministerkommittén
            och i den parlamentariska församlingen. Den principfasta kritiken
            har varit tydligt och klart formulerad av en mycket stor majoritet
            av Europarådets medlemsstater.
          </note>
          <note>
            Även utvecklingen i andra enskilda medlemsstater har fortsatt
            spela en framträdande roll i arbetet; det gäller till exempel
            Turkiet och Azer ­ bajdzjan, men även andra. Arbetet med övervakningsmekanismerna
            i Eu ­ roparådets olika kommittéer är centralt.
          </note>
          <note>
            I skuggan av covid-19-pandemin intensifierar de regeringsbärande
            partierna i till exempel Ungern och Polen sina angrepp mot mänskliga
            rättigheter, ofta kvinnors rättigheter. De båda högernationalistiska
            regeringarna har länge attackerat grundläggande principer och
            värden och gör nu ytterligare framstötar, något som aldrig kan
            accepteras.
          </note>
          <note>
            Vi ser länder som ytterligare försöker begränsa kvinnors rätt
            till sin egen kropp. Polen har redan en av Europas strängaste
            abortlagstiftningar och vill nu göra den ännu strängare. I Turkiet
            gör regeringen ett nytt försök att låta män som våldtar barn slippa
            straff om de gifter sig med offret.
          </note>
          <note>
            När det handlar om just Polen och Turkiet vill jag också nämna
            några av våra riksdagsledamöter. Azadeh Rojhan Gustafsson är rapportör
            med ansvar för att granska Polens demokratiska institutioners
            funktion. Thomas Hammarberg är en av rapportörerna när det handlar
            om granskningen av Turkiet.
          </note>
          <note>
            Vi befinner oss verkligen i en märklig tid, fru talman, då åtgärder
            vidtas i kampen mot den avskyvärda pandemin. Men det är viktigt
            att poängtera att också åtgärder som begränsar frihet alltid måste
            vara relevanta, proportionerliga och tidsbegränsade och vidtas
            på ett transparent sätt. Detta hoppas vi kommer att utvärderas
            av Europarådet. De grundläggande värderingarna och principerna
            måste alltid skyddas, även i kristider.
          </note>
          <note>
            Jag vill passa på att framhålla Europarådet som en organisation
            som kan erbjuda vägledning när det gäller att upprätthålla respekten
            för mänskliga rättigheter, demokrati och rättsstatens principer,
            också i hanteringen av pandemin.
          </note>
          <note type="speaker">
            Anf. 84 KERSTIN LUNDGREN (C) replik:
          </note>
          <note>
            Fru talman! Carina Ohlsson säger att vi aldrig kan acceptera
            Rysslands agerande. Men vi kan ändra reglerna för att välkomna
            dem tillbaka och specialanpassa för att göra det möjligt. Ryssland
            vill inte delta om någon kan fatta beslut som de inte kan lägga
            in veto mot. De vill ha vetorätt, och ni gav dem det. Detta är
            för mig obegripligt. Det måste komma skarp kritik mot detta från
            denna kammare.
          </note>
          <note>
            Jag undrar också om Carina Ohlsson, som förra året var en av
            ledamöterna från utrikesutskottet i delegationen, när samtal fördes
            om hur denna fråga skulle hanteras uppfattade utrikesutskottets
            besked om hur man skulle förhålla sig som tydligt.
          </note>
          <note>
            Sedan undrar jag naturligtvis: Vad har man uppnått? Jag har läst
            att en av ledamöterna i den socialdemokratiska gruppen har röstat
            för och talat för att man skulle öppna dörren därför att det skulle
            ge möjligheter att kritisera. Detta var tanken före covid-19,
            naturligtvis – nu har mycket ställts in.
          </note>
          <note>
            Men frågan är: Vad har hänt? Ta det senaste som inträffade, när
            Ryssland ändrade konstitutionen och nollställde klockan för Putins
            presidentperioder. Han har inte varit president alls när valet
            inträffar 2024. Det var 200 000 från civilsamhället som skrev
            under för att få frågan prövad i Venedigkommissionen, men vad
            hände? Rapportörerna brydde sig inte om det; det blev inte en
            fråga. Europarådet tystnade, och detta är naturligtvis en signal
            som andra följer efter, oavsett om det är Ungern, Polen, Turkiet,
            Azerbajdzjan eller någon annan. De följer i spåren.
          </note>
          <note type="speaker">
            Anf. 85 CARINA OHLSSON (S) replik:
          </note>
          <note>
            Fru talman! Precis som Kerstin Lundgren sa har jag varit i utrikesutskottet,
            och vi har också fört diskussioner i Europarådet, både inom och
            mellan partigrupper. Det är väldigt svårt att tvärsäkert säga
            hur man ska göra. Vi bär med oss mandatet, så det är inte så att
            utrikesutskottet ska säga till delegationen vad vi ska göra. Naturligtvis
            träffas vi i partigrupper där.
          </note>
          <note>
            Jag har stor respekt för det som Kerstin Lundgren framför, eftersom
            hon också har varit i Europarådet i många år. Jag har respekt
            för hennes synpunkter och åsikter och tycker att det i denna fråga
            har varit oerhört svårt att väga in de olika aspekterna.
          </note>
          <note>
            Som jag tidigare har sagt ser vi inte de förbättringar man naturligtvis
            hade önskat när det gäller utvecklingen på MR-området i Ryssland.
            Aggressionen mot Ukraina och den illegala annekteringen av Krim
            kvarstår, liksom konflikten mellan Ryssland och Georgien.
          </note>
          <note>
            Från svenskt och alla andra håll där man står upp för mänskliga
            rättigheter och rättsstatens principer ska vi fortsätta att vara
            kritiska och diskutera hur denna fråga ska hanteras om man inte
            ser någon framgång eller några förändringar. Jag tar alltså till
            mig det som Kerstin Lundgren framför. Vi måste fortsätta att vara
            starkt kritiska från Europarådets sida när det handlar om Rysslands
            illegala annektering av Krim.
          </note>
          <note>
            Vi för också diskussioner och dialog med andra organisationer
            i Ryssland, även människorättsorganisationer, och en del av dem
            har framfört att det vore bra om Ryssland också var med i Europarådet.
          </note>
          <note type="speaker">
            Anf. 86 KERSTIN LUNDGREN (C) replik:
          </note>
          <note>
            Fru talman! En del företrädare för de organisationer som jag
            har följt under resans gång har stämplats som utländska agenter
            och fängslats. Ledande människorättskämpar och företrädare för
            Civil Rights Defenders och för LGBT-samfundet är fängslade eller
            rymmer fältet därför att man hotas till livet om man är kvar.
            Detta är verkligheten.
          </note>
          <note>
            Så vad har hänt? Jag hoppas att Carina Ohlsson har studerat Rysslands
            ansökan till FN:s råd för mänskliga rättigheter. Det är en intressant
            text, som visar hur Ryssland ser på mänskliga rättigheter. De
            jobbar envetet för att underminera det som Europarådet har byggt
            upp under 70 år. Där måste man vara tydlig och inte släppa in.
          </note>
          <note>
            Det är extra viktigt att man är tydlig också i den interna partidiskus
            ­ sionen. Ryska delegater kommer naturligtvis in. Jag är övertygad
            om att ni i den socialdemokratiska gruppen har ledamöter. De finns
            säkert i flera grupper, för så brukar de agera.
          </note>
          <note>
            Det är oerhört viktigt att vara tydlig och inte skydda. Det man
            gjorde var nämligen att man sa: Nej, nu har ni varit dumma, men
            ni är välkomna tillbaka. Den signalen, att tala med två språk,
            funkar inte när det gäller barn. Det man gör visar vad man menar.
            Ni öppnade dörren för att Ryssland skulle kunna komma tillbaka.
            Ni hävde sanktionerna, och ni ändrade reglerna – precis det som
            Ryssland agerar för att man ska göra i andra organisationer när
            det gäller mänskliga rättigheter, demokrati och rättsstat. Det
            var illa!
          </note>
          <note type="speaker">
            Anf. 87 CARINA OHLSSON (S) replik:
          </note>
          <note>
            Fru talman! Det som Kerstin Lundgren tar upp om MR-organisationer
            som betecknas som utländska agenter känner jag mycket väl till
            eftersom jag under lång tid har arbetat i ett nära samarbete som
            har gällt området mäns våld mot kvinnor. Jag har mött personer
            som har haft svårt att arbeta med något som vi tycker är självklart,
            nämligen stöd till kvinnor som är utsatta för våld, eftersom de
            ses som utländska agenter med kontakt med andra länder.
          </note>
          <note>
            I Ryssland hade vi ett seminarium om detta vid svenska ambassaden.
            Det var ingen annan ambassad som ville vara med och anordna det
            seminariet, vilket också säger en del.
          </note>
          <note>
            Medlemskapet i Europarådet kan och får aldrig utnyttjas för att
            legitimera brott mot de mänskliga rättigheterna. Därför måste
            vår röst hela tiden vara stark när övergrepp sker, både när det
            handlar om rättsstatens principer och när man inte står upp och
            tar kampen för mänskliga rättigheter. Jag vet att den svenska
            rösten aldrig kommer att tystna, även om jag och Kerstin Lundgren
            har olika åsikter om huruvida vi gjorde fel i Europarådet under
            förra året.
          </note>
          <note>
            Jag kan i alla fall avslutningsvis säga att det är oerhört viktigt
            att vi har denna starka röst från svenskt håll. Jag hoppas att
            vi kan förenas i detta och driva det också i våra partigrupper
            som parlamentariker.
          </note>
          <note>
            Jag kan lova Kerstin Lundgren att min röst inte kommer att tystna,
            inte heller i vår partigrupp i Europarådet. Det kan jag i alla
            fall stå upp för här.
          </note>
          <note>
            (forts. § 12)
          </note>
          <note>
            Ajournering
          </note>
          <note>
            Kammaren beslutade kl. 15.51 på förslag av förste vice talmannen
            att ajournera sammanträdet till kl. 16.00, då votering skulle
            äga rum.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 16.00.
          </note>
          <note>
            § 11 Beslut om ärenden som slutdebatterats vid dagens sammanträde
          </note>
          <note>
            SoU22 Senarelagt införande av nationell läkemedelslista och bastjänstgöring
            för läkare
          </note>
          <note>
            Kammaren biföll utskottets förslag.
          </note>
          <note>
            SoU23 Ändrade övergångsbestämmelser när det gäller medicintekniska
            produkter
          </note>
          <note>
            Kammaren biföll utskottets förslag.
          </note>
          <note>
            CU28 Personligt betalningsansvar i aktiebolag
          </note>
          <note>
            1. utskottet
          </note>
          <note>
            2. res. (S, V, MP)
          </note>
          <note>
            Votering:
          </note>
          <note>
            32 för utskottet
          </note>
          <note>
            23 för res.
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 11 M, 10 SD, 5 C, 3 KD, 3 L
          </note>
          <note>
            För res.: 16 S, 4 V, 3 MP
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            CU29 Fler tillfälliga åtgärder för att underlätta genomförandet
            av bolags- och föreningsstämmor
          </note>
          <note>
            Punkt 1
          </note>
          <note>
            Kammaren biföll utskottets förslag.
          </note>
          <note>
            Punkt 2 (Lagstiftningens framtida utformning)
          </note>
          <note>
            1. utskottet
          </note>
          <note>
            2. res. (SD)
          </note>
          <note>
            Votering:
          </note>
          <note>
            45 för utskottet
          </note>
          <note>
            10 för res.
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 5 C, 4 V, 3 KD, 3 L, 3 MP
          </note>
          <note>
            För res.: 10 SD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            UU7 Organisationen för säkerhet och samarbete i Europa (OSSE)
          </note>
          <note>
            Punkt 1
          </note>
          <note>
            Kammaren biföll utskottets förslag.
          </note>
          <note>
            Punkt 2 (Skrivelse 2019/20:25 Verksamheten inom Organisationen
            för säkerhet och samarbete i Europa (OSSE) under helåret 2018
            och första halvåret 2019)
          </note>
          <note>
            1. utskottet
          </note>
          <note>
            2. res. (SD, KD)
          </note>
          <note>
            Votering:
          </note>
          <note>
            42 för utskottet
          </note>
          <note>
            13 för res.
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 5 C, 4 V, 3 L, 3 MP
          </note>
          <note>
            För res.: 10 SD, 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            § 12 (forts. från § 10) Europarådet (forts. UU8)
          </note>
          <note type="speaker">
            Anf. 88 BORIANA ÅBERG (M):
          </note>
          <note>
            Fru talman! Europarådet bildades 1949 för att säkerställa de
            mänskliga rättigheterna i Europa, som vid den tiden låg i ruiner,
            ekonomiskt och socialt söndertrasat av andra världskriget.
          </note>
          <note>
            Winston Churchill, vars tal i Zürich tre år tidigare anses vara
            startskottet för bildandet av Europarådet, uttryckte att det var
            dags för européerna att vända ryggen till fasorna i det förflutna
            och blicka mot framtiden. Han var övertygad om att Europa kunde
            återskapas som en stor familj där rättvisa, barmhärtighet och
            frihet rådde. På det sättet skulle hundratals miljoner människor
            återfå hoppet och glädjen, som gör livet värt att leva.
          </note>
          <note>
            Förra året firade Europarådet 70-årsjubileum, ett utmärkt tillfälle
            för en avstämning av hur Churchills visioner blivit uppfyllda.
            Blev Europarådet en sammanslutning av demokratier som blickar
            framåt och där invånarna känner glädje och hopp?
          </note>
          <note>
            Svaret är både ja och nej. Under de gångna 70 åren har Europarådet
            byggt upp många viktiga institutioner till försvar av de mänskliga
            rättighe ­ terna, demokratin och rättsstatens principer – Europadomstolen
            för mänsk ­ liga rättigheter, Venedigkommissionen, kommissionären
            för mänskliga rättigheter, övervakningsmekanismen med mera. Alla
            dessa institutioner bygger på Europarådets trovärdighet och på
            förtroendet för att besluten som fattas där är moraliskt riktiga.
            Utan sitt förtroendekapital är Europa ­ rådet inget.
          </note>
          <note>
            Eftersom organisationen saknar möjlighet att direkt påverka en
            stats agerande genom ekonomiska och politiska sanktioner är det
            tyvärr lätt att negligera, bortse från och till och med avsiktligt
            trotsa beslut fattade av Europarådet, vilket många medlemsländer
            tyvärr gör. Ryssland, Azerbajdzjan, Turkiet, Ungern och Polen
            förekommer år efter år i våra debatter som negativa exempel på
            demokratins bräcklighet och som en påminnelse om att demokratin
            måste försvaras varje dag.
          </note>
          <note>
            Fru talman! Den nya ordningen, som berövar Europarådets parlamentariska
            församling rätten att införa sanktioner, såsom indragen rösträtt
            för länder som annekterar sina grannar och som på andra sätt bryter
            mot de mänskliga rättigheterna, är djupt beklaglig. Det finns
            många länder som gärna vill sola sig i glansen av att vara medlemmar
            av Europas moraliska auktoritet, som Europarådet brukar beskrivas,
            men som systematiskt bryter mot mänskliga rättigheter, bryter
            mot rättsstatens principer och stryper demokratin. Nu är Europarådets
            parlamentariska församling maktlös gentemot dessa länder.
          </note>
          <note>
            Fru talman! Att tillåta det villkorslösa återställandet av den
            ryska delegationens rättigheter kan inte beskrivas på annat sätt
            än som en stor skandal. Det är som om man helt har glömt vad som
            pågår på Krimhalvön och i Donbass. Sedan 2014 har mer än 14 000
            personer mist sina liv, och flera miljoner har fördrivits från
            sina hem.
          </note>
          <note>
            Länge försökte Ryssland ge en bild av att landet var utestängt
            från arbetet, trots att de själva valde att inte utse någon delegation
            och inte heller betalade sin avgift till Europarådet. Det var
            fullt möjligt för Ryssland att delta i arbetet utan att vara med
            i voteringarna, om man ville ha en dialog. Dialog innebär utbyte
            av tankar mellan jämbördiga. Och just vikten av dialog var det
            motiv som de som röstade för Rysslands villkorslösa återvändande
            gav för sitt handlande – naivt, mycket naivt.
          </note>
          <note>
            Fru talman! Bästa kollegor! Vad är det första ni tänker på när
            Ryssland kommer på tal? Är det dialog, samförstånd eller harmoni?
            Nej, det är rädsla. Sovjetunionen var byggt på rädsla. Att upprätthålla
            en konstant rädsla hos den egna befolkningen var den sovjetiska
            diktaturens strategi för att behålla makten.
          </note>
          <note>
            Därför är det så sorgligt att den nuvarande regimen påminner
            så mycket om Sovjets mörkaste dagar. Kreml vill att människorna
            ska känna rädsla. Det gäller människorna i Ukraina, Georgien och
            de baltiska länderna, men mest av allt ska den egna befolkningen,
            människorna i Ryssland, känna rädsla.
          </note>
          <note>
            Vi som har upplevt kommunismens fasor minns hur hårt regimen
            straffade dem som vågade opponera sig. De som ansågs misshagliga
            för regimen dömdes till internering, arbetsläger och långa fängelsestraff.
            Människor mördades för sina åsikter, då precis som nu. Regimkritiker
            som Boris Nemtsov och Sergej Magnitskij har fått betala med sina
            liv, och deras mördare går fortfarande fria.
          </note>
          <note>
            Precis som kommunistledarna vill Putin försäkra sig om evigt
            makt ­ innehav och avskyr fria val. I lokalvalet i Moskva i höstas
            tilläts inte oppo ­ sitionens kandidater att delta, och protesterna
            ledde till brutala polisingri ­ panden.
          </note>
          <note>
            Nyligen röstade duman för grundlagsändringar som möjliggör för
            Putin att fortsätta som president till 2036. Den ryska konstitutionsdomstolen
            godkände snabbt ändringarna, bland vilka också fanns en skrivning
            om att den ryska grundlagen står över internationella överenskommelser.
          </note>
          <note>
            Man kan alltså säga att de som röstade för återställandet av
            Rysslands rösträtt fick facit omgående. Att låta ett land som
            ockuperar sina grannar, mördar regimkritiker och dagligen bryter
            mot de mänskliga rättigheterna diktera villkoren underminerar
            Europarådets trovärdighet.
          </note>
          <note>
            Sett ur svensk synvinkel var det mycket bekymmersamt att den
            enda vid omröstningen närvarande socialdemokraten röstade för
            Rysslands återinträde. Signalvärdet i att en ledamot som representerar
            regeringspartiet stöder Ryssland försvagar Sveriges trovärdighet
            som en tydlig röst för demokrati och mänskliga rättigheter.
          </note>
          <note>
            Fru talman! Av redogörelsen från den svenska delegationen vid
            Europarådets parlamentariska församling går att utläsa att vi
            deltar mycket aktivt vid sessionerna. Som ordförande för den svenska
            delegationen är jag stolt över att vi är en så engagerad och aktiv
            delegation. Det finns knappt någon viktigare debatt utan en svensk
            representant, och när det gäller deltagande i omröstningarna ligger
            vi på tredje plats.
          </note>
          <note>
            Jag vill också rikta ett stort tack till Petra Sjöström och Anna-Sara
            Hultgård Chernich för deras engagemang och allt arbete de har
            lagt ned på att verksamheten i delegationen ska ske smidigt.
          </note>
          <note>
            (Applåder)
          </note>
          <note type="speaker">
            Anf. 89 MARKUS WIECHEL (SD):
          </note>
          <note>
            Fru talman! Förra året, 2019, var året då Europarådets parlamentariska
            församling firade 70 år. Det var onekligen ett händelserikt år.
            Vi berörde och behandlade viktiga frågor som migration och flyktingar,
            sharialagar, mediefrihet och public service, barnaga, organiserad
            brottslighet, jäm ­ ställdhet, Istanbulkonventionen och mycket
            mer. Till följd av olika aktuella händelser hann vi även med att
            debattera situationen i Azovska sjön, den förvärrade situationen
            för oppositionella i Turkiet och andra demokratiproblem.
          </note>
          <note>
            Fru talman! För ett år sedan stod jag här och talade om hur jag
            gladdes åt att församlingen haft en så tuff och principfast hållning
            gentemot Rysslands fullkomligt oacceptabla agerande i bland annat
            Krim och östra Ukraina. Då trodde jag att vi hade ett enat utrikesutskott
            här i Sveriges riksdag och en enad svensk delegation som stod
            bakom denna vår principfasta och tuffa hållning gentemot Ryssland.
            Jag sa att det minsta vi borde förvänta oss var att man uppfyller
            de kriterier som finns för att vara en del av det här fina samarbetet
            och att samtliga medlemsländer måste sträva efter att bli bättre
            och inte sämre.
          </note>
          <note>
            Jag har naturligtvis inte glömt den enskilt största händelsen
            under föregående år, något som jag inte tycker att vi har talat
            tillräckligt mycket om här i Sverige, och det är detta jag kommer
            att lägga den mesta tiden på att tala om i dag. Jag talar naturligtvis
            om Socialdemokraternas historiska svek när de tillsammans med
            en majoritet av församlingen släppte in Ryssland i Europarådets
            värme igen.
          </note>
          <note>
            Europarådet grundades 1949 i syfte att upprätthålla de mänskliga
            rättigheterna, demokratin och rättsstatens principer. Det sågs
            tidigt som ett viktigt verktyg för att säkerställa dessa självklara
            värden. Kravet på demokrati har också stått fast, och därför har
            man inte släppt in odemokratiska länder i Europarådet. Det här
            är också skälet till att man inte släppte in Ryssland förrän 1995,
            efter många år under Sovjet. Man trodde då att utvecklingen i
            Ryssland var på väg att bli bättre.
          </note>
          <note>
            De senaste 20 åren har vi dock sett hur utvecklingen har gått
            åt helt fel håll i Ryssland. Utöver detta har vi sett aggressionen
            mot grannländerna. Ukraina är inte det enda; det handlar även
            om Georgien, Moldavien och så vidare. Det här är en utveckling
            värd att oroa sig för.
          </note>
          <note>
            Invasionen och ockupationen av Krim var droppen, och en bred
            majoritet – 145 mot 21 ledamöter – antog 2014 sanktioner mot Ryssland.
            Det stod klart från början att dessa sanktioner absolut inte skulle
            hävas om inte Ryssland visade på betydande förbättringar.
          </note>
          <note>
            Någon förbättring har inte skett över huvud taget. Hela sju resolutioner
            riktade mot Ryssland som har antagits av församlingen de senaste
            åren har ignorerats av den ryska regeringen, som i stället har
            blivit alltmer aggressiv och repressiv.
          </note>
          <note>
            Den ryska delegationen har vägrat att delta i de samtal eller
            sammankomster som de haft en möjlighet att delta i genom sin redan
            befintliga plats i Europarådets parlamentariska församling. Det
            är uppenbart att möjligheten att påverka församlingen är det enda
            de har intresse av, inte att delta i samtal.
          </note>
          <note>
            Varför valde då Socialdemokraterna att plötsligt stödja Ryssland?
            Fram till sessionen i juni 2019 hade man ju stått bakom den tidigare
            hållningen och med ett ganska högt tonläge dessutom varit enig
            med övriga svenska partier.
          </note>
          <note>
            Den enda förklaringen som gavs av S-företrädare, vilket också
            nämndes av Boriana Åberg, baserades på tesen att ett icke-sanktionerat
            Ryssland skulle möjliggöra en dialog för ökade mänskliga rättigheter.
            Det är en dialog som vi hittills inte har sett någonting av, åtminstone
            inte från den ryska sidan.
          </note>
          <note>
            Det här är en tes som faller platt när man ser hur Ryssland har
            agerat hittills och som dessutom totalsågats av bland an dra den
            ryske oppositions ­ politikern Garri Kasparov, som flera av oss
            har träffat och som nu verkar i exil. Det är en dialog som än
            så länge inte har gett några resultat sett till Rysslands uppträdande
            mot sina grannländer, mot omvärlden eller i behan ­ dlingen av
            den egna befolkningen.
          </note>
          <note>
            Fru talman! Det var illa nog att Socialdemokraterna natten mot
            tisdagen den 25 juni förra året röstade till förmån för Rysslands
            återinträde. Reaktionerna, inte minst från ledamöter i de länder
            som drabbats av Rysslands aggressioner, var inte helt oväntat
            mycket kraftiga. Det var dock bara den första av två omröstningar
            som berörde Rysslands möjligheter att agera i församlingen, varför
            förväntningarna inför den nästkommande omröstningen var höga –
            så även från undertecknad. Det var givetvis pinsamt att vår tidigare
            helt eniga delegation plötsligt inte var enad längre, men vi var
            många som följde situationen.
          </note>
          <note>
            Nästkommande omröstning berörde eventuella begränsningar för
            Rysslands delegation. Vi var många som hoppades att Socialdemokraterna
            åtminstone skulle anse att Ryssland borde svara för sina övertramp
            – men icke. Bara en dag efter den första omröstningen valde samtliga
            tre närvarande socialdemokratiska företrädare att befästa det
            absurda ställningstagandet genom att rösta ja till den rapport
            som har gjort att Ryssland slipper ta konsekvenserna av sina handlingar.
          </note>
          <note>
            Ståndpunkten kan tolkas som ett erkännande av landets agerande
            i exempelvis Ukraina. De facto kan det också ses som att ett medlemsland
            mer eller mindre kan bryta mot Europarådets grundläggande fundament,
            även avseende väpnade invasioner av andra länder , bara man är
            mäktig nog att försvaga församlingens ekonomi.
          </note>
          <note>
            Hade man agerat på ett liknande sätt om det varit fråga om ett
            litet land med en obetydlig finansiell roll i församlingen? Jag
            vet inte, men jag tror inte det. Jag brukar inte vara särskilt
            konspiratorisk, men i det här fallet tror jag inte det. Ställningstagandet
            har försvagat Europarådets fundament. Den tidigare så fina retoriken
            från Sveriges största parti riktad mot Rysslands aggression och
            omfattande brott mot såväl internationell rätt som mänskliga fri-
            och rättigheter betydde därmed ingenting. Jag är övertygad om
            att Putin blev mycket glad.
          </note>
          <note>
            Fru talman! Det finns mycket mer jag skulle vilja lyfta upp,
            men tiden är knapp – jag inser att jag har överskridit min anmälda
            talartid. Jag vill dock lyfta upp en fråga som är av största vikt
            under coronatider.
          </note>
          <note>
            Europarådet har en oerhört viktig roll för att säkerställa de
            värden vi så ofta talar om. När land efter land stänger ned och
            fattar krisbeslut är det oerhört viktigt att vi inte låter besluten
            gå ut över demokratin med tillhö ­ rande rättigheter. Vi ser redan
            en oroväckande utveckling i stora delar av världen med en tillbakagång
            för demokratin. Därför måste vi säkerställa att alla nödvändiga
            krisåtgärder som vidtas, som riskerar att begränsa män ­ niskors
            självklara rättigheter, är tillfälliga. Vårt arbete för att skydda
            demo ­ kratin, rättsstaten och de mänskliga rättigheterna är viktigare
            än på länge.
          </note>
          <note>
            Avslutningsvis vill jag tacka delegationen, inte minst dess ordförande
            Boriana Åberg, för ett fantastiskt arbete under året. Naturligtvis
            vill jag även rikta ett stort tack till det internationella kansliet,
            som har stöttat oss i allt vårt arbete. Ni gör ett fantastiskt
            arbete!
          </note>
          <note type="speaker">
            Anf. 90 LOTTA JOHNSSON FORNARVE (V):
          </note>
          <note>
            Fru talman! Vi debatterar nu verksamheten i Europarådet. Momodou
            Malcolm Jallow, som är Vänsterpartiets representant i Europarådets
            parlamentariska församling, skulle egentligen ha deltagit i debatten,
            men han är förhindrad på grund av covid-19. Jag kommer därför
            att hålla vårt anförande. Jag satt i Europarådets parlamentariska
            församling under förra mandatperioden, så jag är inte helt obekant
            med frågan.
          </note>
          <note>
            Den demokratiska utvecklingen i världen och i Europa gick under
            lång tid sakta men säkert åt rätt håll. D et är dock med oro som
            jag nu kan konstatera att demokratin under det senaste decenniet
            återigen börjar gå i motsatt riktning i flera länder – globalt
            och på vår kontinent. Det är något som blir extra tydligt när
            man betraktar länder som Ungern, Turkiet, Ryssland och Polen.
          </note>
          <note>
            Ungern räknas inte längre som en demokrati, enligt Freedom House.
            Orbán har utnyttjat coronakrisen för att styra genom dekret, och
            parlamentet har i praktiken avskaffats.
          </note>
          <note>
            I Ryssland finns en formell oppposition, val och oberoende medier,
            men i praktiken har vallagar och de politiska spelreglerna anpassats
            för att säkra Putins makt.
          </note>
          <note>
            I Polen har man kanske inte nått lika långt, men landet är på
            god väg i en liknande riktning. Demokratin är i akut fara. Ett
            exempel är attackerna på rättsväsendets oberoende.
          </note>
          <note>
            Turkiet har tagit flera steg bort från demokratins väg genom
            att försöka att systematiskt tysta all opposition i landet. Ett
            tydligt exempel är massarresteringarna av bland annat ledande
            politiker från vänsterpartiet HDP. Resultatet är att Turkiet nu
            befinner sig under ständig övervakning av just Europarådet.
          </note>
          <note>
            Fru talman! Europarådet är ett viktigt mellanstatligt organ som
            samlar i stort sett alla europeiska länder, och det är därför
            en viktig plattform för dialog, samarbete och utbyte. Det är en
            plattform som blir extra viktig när Europarådets kärnvärden ifrågasätts.
            Det är kärnvärden som gäller mänskliga rättigheter, rättsstatens
            principer och ett demokratiskt styrelseskick.
          </note>
          <note>
            Europeiska konventionen om skydd för de mänskliga rättigheterna
            och Europadomstolen är centrala verktyg i arbetet. Andra viktiga
            organ knutna till Europarådet är Europarådets kommissionär för
            mänskliga rättigheter och Venedigkommissionen. Jag tänker dock
            koncentrera mitt anförande till arbetet i den parlamentariska
            församlingen.
          </note>
          <note>
            Två frågor som har stått i centrum för arbetet i den parlamentariska
            församlingen under perioden gäller valet av ny generalsekreterare
            för Europarådet samt frågan om Rysslands deltagande. Vid sommarsessionen
            valde församlingen Kroatiens dåvarande utrikesminister Marija
            Pejčinović Burić till ny generalsekreterare för Europarådet.
          </note>
          <note>
            Europarådet har alltid varit försiktigt med sanktioner mot medlemsländer,
            men när det gäller Rysslands annektering av Krim och agerande
            i östra Ukraina ansåg Europarådet att det fanns anledning att
            agera, vilket ledde till att Ryssland från 2014 temporärt fråntogs
            sin rösträtt i den parlamen ­ tariska församlingen. Ryssland svarade
            med att vägra betala sina medlemsavgifter och deltog inte heller
            i det parlamentariska arbetet i Europarådet. Under 2018 påbörjades
            en process för att komma fram till en lösning, och under 2020
            antogs en ändring av arbetsordningen, vilket ledde till att den
            ryska delegationen återupptog sitt arbete i församlingen och Ryssland
            sin betalning av medlemsbidraget.
          </note>
          <note>
            Men Vänsterpartiet stod fast vid sitt tidigare ställningstagande
            och röstade emot eftersom anledningen till sanktionerna kvarstod.
            Vi kan aldrig tillåta att ett medlemsland annekterar en del av
            ett annat medlemsland. Rysslands agerande är helt oacceptabelt.
          </note>
          <note>
            Fru talman! En annan viktig fråga som debatteras flitigt i Europarådet
            är vikten av fria och oberoende medier. Den granskande journalistiken
            spelar en viktig roll i ett starkt och demokratiskt samhälle.
            Vi ser också med oro på den systematiska användningen av desinformationskampanjer.
            Det handlar inte bara om trollfabriker i sociala medier, utan
            det är fråga om en integrerad och växande del i stora och mäktiga
            institutioners verksamhet. Felaktig information sprids för att
            manipulera, splittra och påverka demokratiska beslut. Oberoende
            medier utgör då en mycket viktig motkraft.
          </note>
          <note>
            Problemet med hot och våld mot journalister är fortfarande stort
            i Europa. Mordet på journalisten Daphne Caruana Galizia på Malta
            är ett fruktansvärt exempel på journalisters utsatthet. Därför
            är det viktigt att vi gör allt vi kan för att stärka det straffrättsliga
            skyddet för journalister i Europa. Hot mot journalister pågår
            ständigt, även i Sverige, och måste tas på allvar. Medierna har
            en avgörande roll i en demokrati, och arbetet för att säkra deras
            oberoende och självständighet är en viktig politisk fråga.
          </note>
          <note>
            Fru talman! Det är glädjande att kunna konstatera att den svenska
            delegationen fortsätter att vara en av de mest aktiva delegationerna
            i Europarådet – Sverige kommer på tredje plats efter Schweiz och
            Norge. Det är också glädjande att delegationens medlemmar har
            valts till olika viktiga uppdrag, som vi har hört om tidigare.
            Jag tänker särskilt på Momodou Malcolm Jallows uppdrag som rapportör
            i arbetet mot rasism och diskriminering.
          </note>
          <note>
            Det är ett uppdrag som är viktigare än någonsin mot bakgrund
            av att högerextremistiska och antidemokratiska strömningar växer
            sig starkare över kontinenten. Jag har tidigare nämnt den negativa
            utvecklingen i länder som exempelvis Ungern, Polen, Turkiet och
            Ryssland, och förutom de hot mot demokratin jag tidigare nämnt
            ser vi hur kvinnors, minoriteters, invandrares och hbtq-personers
            rättigheter pressas tillbaka. I Ungern har parlamentet nyligen
            röstat emot Istanbulkonventionen om kvinnors rättigheter, och
            i Polen pågår ett arbete med att inskränka aborträtten. Hbtq-personers
            rättigheter ifrågasätts i allt fler länder i Europa.
          </note>
          <note>
            Vi ser att det finns en växande antidemokratisk och högerextremistisk
            rörelse runt om i Europa, även i Sverige och övriga Norden. Det
            är rasistiska organisationer som i sin ideologiska övertygelse
            gör allt för att skapa splittring och sprida hat och hot, framför
            allt mot människor med invandrarbakgrund. Jag anser att vi som
            riksdagsledamöter har ett särskilt ansvar att stå upp mot rasism,
            högerextremism och intolerans samt hatfull retorik och hatfulla
            yttringar. Vi måste självklart alltid stå upp för att försvara
            Europarådets kärnvärden när det gäller mänskliga rättigheter,
            rättsstatens principer och ett demokratiskt styrelseskick – i
            Sverige, i Europa och i vår omvärld i övrigt.
          </note>
          <note type="speaker">
            Anf. 91 ROBERT HALEF (KD):
          </note>
          <note>
            Fru talman! Europarådet grundades av 10 västeuropeiska stater
            i London den 5 maj 1949. Europarådet har nu 47 medlemsländer och
            arbetar för att skapa en gemensam europeisk värdegrund baserad
            på krav på mänskliga rättigheter, demokrati och rättsstatens principer.
            Målet är att åstadkomma ett nära samarbete, etablera goda relationer
            mellan medlemsländerna och värna mänskliga rättigheter.
          </note>
          <note>
            Europarådet arbetar på tre olika politiska nivåer. Det finns
            ett beslutande och verkställande organ som kallas ministerrådet
            och består av medlemsländernas utrikesministrar. Det finns ett
            rådgivande och pådrivande organ, den parlamentariska församlingen.
            Slutligen finns det ett organ för samarbete på lokal och regional
            nivå – Europarådets kongress för lokala och regionala organ, som
            kallas kommunalkongressen. I Europarådets parlamentariska församling
            utses ledamöterna av medlemsländernas parlament, och dessa ska
            vara parlamentariker.
          </note>
          <note>
            Fru talman! Under de senaste åren har medlemsländerna glidit
            isär, och Europarådets kärnvärden står på spel. De utmanas av
            bristen på respekt för mänskliga rättigheter, demokrati och rättsstatens
            principer. Flera medlemsländer brister i respekten för denna värdegrund
            och lever inte upp till sina åtaganden. Vi ser med stor oro på
            utvecklingen i Ryssland, Turkiet och Tjetjenien och några andra
            länder, där godtyckliga arresteringar av journalister och politiska
            motståndare sker. Vi ser att ett flertal medlemsländer inte uppfyller
            många av sina åtaganden när det gäller migration och flyktingar,
            mediefrihet, tryckfrihet, jämställdhet med mera. Minoriteter diskrimineras,
            och deras minoritetsrättigheter inskränks.
          </note>
          <note>
            Fru talman! Under de senaste åren har debatten i Europarådet
            alltmer handlat om flera medlemsländers brist på värnande av grundprinciperna
            demokrati, rättsstatens principer och mänskliga rättigheter. Att
            vissa medlemsländer inte respekterar denna värdegrund och inte
            delar de grundläggande värderingar som Europarådet står för är
            väldigt oroande. Detta skadar dessutom organisationens trovärdighet
            som företrädare för och försvarare av de mänskliga rättigheterna.
          </note>
          <note>
            Fru talman! Europarådets samtliga länder har ratificerat Europakonventionen
            om skydd för de mänskliga rättigheterna och de grundläggande friheterna.
            Det räcker inte med rekommendationer från Europarådet mot medlemsländer
            som bryter mot sina åtaganden. För att bättre främja öppenhet,
            demokrati och mänskliga rättigheter bör rådet utesluta medlemsstater
            från medverkan och samarbete under en viss tid, för att markera
            att deras beteende inte är acceptabelt.
          </note>
          <note>
            Fru talman! Det räcker inte att ett land ingår en principiell
            överenskommelse om att respektera de mänskliga rättigheterna och
            rättsstatens principer. Landet måste i praktisk tillämpning visa
            att lagstiftningen följs och att man lever upp till vad medlemskapet
            egentligen innebär. Det är viktigt att upprätthålla de värderingar
            och principer som organisationen vilar på – annars kommer Europarådets
            trovärdighet på sikt att försvagas.
          </note>
          <note type="speaker">
            Anf. 92 JOAR FORSSELL (L):
          </note>
          <note>
            Fru talman! Som människor har vi faktiskt ett ansvar för andra
            människor i världen – både här i Sverige och i andra länder. Som
            människor som lever i en demokrati med en hög grad av frihet och
            mänskliga rättigheter har vi ett ansvar för andra människor i
            världen. Som ett litet land är Sverige beroende av att världen
            fungerar på ett fredligt sätt och av att konflikter länder emellan
            hanteras på ett civiliserat och regelbaserat sätt. Av dessa skäl
            är det oundvikligen så att vi, både som liberaler – självklart
            – och som medborgare i Sverige, måste stå upp för mänskliga rättigheter,
            demokrati och rättsstatens principer. För detta arbete på europeisk
            nivå finns Europarådet.
          </note>
          <note>
            Fru talman! Det är inte en hemlighet att Europarådet i fungerande
            form kanske behövs mer nu än på mycket länge. Vi ser nämligen
            runt om i Europa hur länder går åt fel håll när det gäller dessa
            principer. Vi ser det i Turkiet, Ungern och Polen, för att nämna
            några, men vi ser det inte minst i Ryssland.
          </note>
          <note>
            Fru talman! Europarådet ska ägna sig åt att lösa interna och
            externa konflikter. Ryssland ägnar sig i stället åt att skapa
            interna och externa konflikter. Europarådet ska ägna sig åt att
            sprida demokrati och motverka förtryck av såväl de egna medborgarna
            som människor i hela Europa och världen, fru talman, men Ryssland
            gör det motsatta. De ökar förtrycket av det egna folket, monterar
            ned rättsstaten och demokratin och använder sin makt för att pressa
            andra länder att göra detsamma. Ryssland är i själva verket antitesen
            till Europarådets syfte.
          </note>
          <note>
            Av det skälet har vi tillsammans med Moderaterna en skrivelse
            i det här ärendet. Den innehåller kritik av att en av dem som
            för Sveriges räkning sitter i Europarådets parlamentariska församling,
            en socialdemokrat, röstade för att Ryssland skulle få vara med
            i gänget igen – vara med i klubben och vara med på samma villkor
            som de länder som faktiskt vill sprida demokrati och mänskliga
            rättigheter. Ryssland deltog inte ens fullt ut i arbetet på det
            sätt man ska, och de betalar inte sin medlemsavgift. De respekterar
            inte Europarådets värden, men de vill vara med. De vill nämligen
            ha det som en fin liten fjäder i hatten och kunna säga att de
            är med i arbetet. Det är ju pinsamt! Det är motsatsen till vad
            Europarådet ska ägna sig åt.
          </note>
          <note>
            Det är inte bara så att detta i sig är ett gravt avsteg och att
            de i sig är antitesen till Europarådets syfte, utan det är också
            så att detta leder till allvarliga konsekvenser på riktigt. Det
            innebär att man undergräver rådets integritet och att man därmed
            för framtiden lär andra länder att om Europarådet riktar sanktioner,
            gör någonting för att utesluta dem eller ställer krav kan de ignorera
            detta och få vara med igen om de bara lyckas spela sina politiska
            kort rätt eller lyckas pressa andra länder och lyckas hota och
            mobba sin omvärld.
          </note>
          <note>
            Detta agerande från ledamoten i Sveriges delegation i den parlamentariska
            församlingen leder i förlängningen till att Europarådets syfte
            riskerar att frätas sönder. Integriteten är hotad. Av detta skäl
            har vi lagt fram vår skrivelse för att Europarådet ska stå upp
            för mänskliga rättigheter och demokrati och inte släppa in Ryssland
            och ta emot dem med öppna armar.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 27 maj.)
          </note>
          <note>
            § 13 Förbättringar för barn inom den psykiatriska tvångsvården
          </note>
          <note>
            Socialutskottets betänkande 2019/20:SoU15
          </note>
          <note>
            Förbättringar för barn inom den psykiatriska tvångsvården (prop.
            2019/20:84)
          </note>
          <note>
            föredrogs.
          </note>
          <note type="speaker">
            Anf. 93 ACKO ANKARBERG JOHANSSON (KD):
          </note>
          <note>
            Fru talman! Det är en efterlängtad förändring som föreslås i
            den proposition och det ärende vi ska debattera nu. Det handlar
            om förbättringar för barn inom den psykiatriska tvångsvården.
            Det handlar om barn och unga som mår väldigt dåligt. De är en
            fara för sig själva och andra, och därför har man beslutat om
            tvångsvård.
          </note>
          <note>
            Det är alltid tungt när människor drabbas av sjukdom och olika
            besvär som gör att livet inte fungerar. Extra tungt är det när
            barn drabbas. De borde slippa detta och kunna växa upp utan smärta,
            oro och ångest. Jag skulle vilja att varje barn slapp sjukdom
            och ohälsa, men så är det inte.
          </note>
          <note>
            Tvångsvård är ett mycket stort ingrepp. Det ska göras när inget
            annat är möjligt, och även när det används måste det omgärdas
            av regler som gör det så bra som möjligt för barnet. Inom tvångsvården
            händer det att fastspänning med bälte och avskiljning från andra
            patienter används tillsammans med andra sätt att behandla. Alla
            dessa tvångsåtgärder måste regleras noga. Barnkonventionen är
            styrande för alla barn, även för dem som tvångsvårdas.
          </note>
          <note>
            Därför är regeringens förslag glädjande. Vi ser positivt på att
            man föreslår en inskränkning av möjligheterna att använda vissa
            tvångsåtgärder, att den tid som tvångsåtgärderna får pågå förkortas
            samt att förutsättningarna för förlängning tydliggörs när det
            beslutas om ytterligare tvångsåtgärder.
          </note>
          <note>
            Det är vidare positivt att regeringen föreslår en ny bestämmelse
            om särskild underrättelse till Inspektionen för vård och omsorg
            om en patient som är under 18 år har blivit föremål för upprepade
            tvångsåtgärder under vårdperioden. Vi kristdemokrater anser även
            att det är glädjande och ett steg i rätt riktning att regeringen
            föreslår en ny bestämmelse om att patienter som är under 18 år
            ska ha rätt till dagliga aktiviteter på vårdinrättningen och till
            att vistas utomhus minst en timme varje dag om inte medicinska
            skäl talar emot det.
          </note>
          <note>
            Förslagen i denna proposition går verkligen i rätt riktning,
            men vi tror att mer behöver göras för att stärka rättigheterna
            för barn som omhändertas inom tvångsvården. Detta är i enlighet
            med vad flera remissinstanser har uttryckt i sina yttranden. Enligt
            exempelvis Barnombudsmannen och Rädda Barnen bör fastspänning
            med bälte helt förbjudas, då insatsen inte bedöms vara förenlig
            med barnkonventionen.
          </note>
          <note>
            Vi har landat i samma slutsats. Vi kristdemokrater anser att
            fastspänning med bälte på sikt bör förbjudas för barn och unga
            under 18 år. Vi kristdemokrater anser vidare att det är avgörande
            att den personal som ska ansvara för uppsikten av barn under en
            pågående tvångsåtgärd har rätt kompetens för att möta patientens
            behov.
          </note>
          <note>
            Om kompetensen brister äventyras patientsäkerheten. Vi anser
            därför att regeringens förslag i propositionen om att i lagtexten
            ersätta benämningen ”vårdpersonal” med ”hälso- och sjukvårdspersonal”
            inte är tillräck ­ ligt. Det bör stå att det är legitimerad hälso-
            och sjukvårdspersonal det handlar om för att säkerställa bästa
            möjliga patientsäkerhet. Det är ju ändå en tvångsåtgärd, som är
            känslig och som kan upplevas som traumatisk och framför allt som
            väldigt kränkande.
          </note>
          <note>
            Vi kristdemokrater står bakom regeringens förslag, men vi har
            tillägg som vi hoppas vinner riksdagens gillande. Jag vill särskilt
            lyfta fram reservation 1, som handlar om att vi långsiktigt måste
            ta bort fastspänning med bälte som metod.
          </note>
          <note>
            Jag har lyssnat på flera radioreportage om unga som tvångsomhändertagits
            och tvångsvårdats. Ett av dem har särskilt fastnat hos mig. Det
            handlar om Anna, som under tvångsvård har avskilts 120 gånger.
            I reportaget berättar man att hon är den som har avskilts flest
            gånger av alla i Sverige. Det är 120 gånger som hon har avskilts
            från andra under pågående tvångsvård. Detta är ju ett rekord som
            ingen av oss vill inneha, och det är en vård som vi önskar vore
            annorlunda.
          </note>
          <note>
            Anna är inte ensam; det finns många fler barn och unga som behöver
            en mer utvecklad vård och behandling när de mår dåligt. Vi måste
            vinnlägga oss om att förbättra tvångsåtgärderna men också om att
            göra mycket långt tidigare – före tvångsvården.
          </note>
          <note>
            På skolan ska man kunna få kontakt med skolsköterskan eller kuratorn
            inom ett dygn, tycker vi. Första linjens insatser inom regionernas
            och kommunernas insatser måste byggas ut. Vården för dem med kroniska
            sjukdomar eller annan svår sjukdom måste förbättras. Stödet till
            anhöriga måste också förbättras.
          </note>
          <note>
            Pandemin ställer stora krav på oss nu. Jag ser goda exempel i
            många kommuner och regioner där insatserna för en god psykisk
            hälsa utvecklas. Kontakterna med det civila samhället förbättras
            också. Allt det goda som sker måste vi hitta vägar att behålla
            efter pandemin, för våra barns bästa.
          </note>
          <note>
            Avslutningsvis vill jag från oss kristdemokrater säga ja till
            regeringens förslag men också göra ett tillägg om att vi på sikt
            inte ska ha fastspänning med bälte för barn och unga under 18
            år. Barnkonventionen ställer krav. Det är en uppfordrande lag
            som inte bara kan antas, utan vi måste också förändra så att vi
            lever upp till konventionen. Dagens debatt och ärende tycker vi
            är ett bra steg i rätt riktning, men låt oss ta fler steg.
          </note>
          <note type="speaker">
            Anf. 94 MARKUS WIECHEL (SD):
          </note>
          <note>
            Fru talman! I dag håller vi en viktig debatt. Detta är en debatt
            där skiljelinjen mellan behovet av tvång och den mänskliga rätten
            till frivillighet ska bedömas utifrån etiska aspekter.
          </note>
          <note>
            Regeringen har lämnat förslag på förändringar i lagen om psykiatrisk
            tvångsvård och lagen om rättspsykiatrisk vård. Det är både efterlängtat
            och viktigt att man gör den här översynen, då de tvångsåtgärder
            som används i dag måste utvärderas och omprövas.
          </note>
          <note>
            Om vi ser till vad regeringen faktiskt vill genomföra handlar
            det i huvudsak om särreglering av tvångsåtgärder, exempelvis bältesläggning,
            avskiljande från andra patienter och inskränkning i rätten att
            använda elektroniska kommunikationstjänster. I just det här förslaget
            omfattas patienter som är under 18 år.
          </note>
          <note>
            Det är absolut ett steg i rätt riktning som man tar när man nu
            verkar för att genomföra dessa förändringar. Detta gör att förutsättningarna
            för att använda dessa tvångsåtgärder också kan regleras på ett
            bättre sätt. Men låt mig vara tydlig: Det är tyvärr långt ifrån
            tillräckligt.
          </note>
          <note>
            Tvångsåtgärder inom den slutna psykiatriska tvångsvården för
            barn och unga måste ske med betydligt mer humana metoder. Den
            psykiatriska tvångsvården måste erbjuda en säker och evidensbaserad
            vård och ständigt uppdateras med nya effektiva behandlingsmetoder
            som med enkla medel ska kunna implementeras i den behandlande
            verksamheten. Detta måste vara vår målsättning för att motverka
            en cementerad och omodern psykiatrisk vård.
          </note>
          <note>
            Därför behöver vi göra mer än vad regeringen föreslår. Tvångsåtgärderna
            ska inte bara förkortas. De ska i stället granskas i detalj utifrån
            ett patientsäkerhetsperspektiv. När så har skett kan diskussionen
            om behandlingsmetoder och tvångsåtgärder inom den psykiatriska
            tvångsvården och den rättspsykiatriska vården få lov att fortsätta,
            men där är vi inte än.
          </note>
          <note>
            Fru talman! Låt oss fokusera på tvångsåtgärden bältesläggning.
            Det är minst sagt en mycket problematisk åtgärd. Man kan fråga
            sig hur det under några som helst omständigheter kan vara en metod
            som används på barn och unga som vårdas för svåra psykiatriska
            diagnoser. Tvångsåtgärden kan i sig vara mycket traumatisk och
            innebära följder som posttraumatiskt stressyndrom. Det är också
            en mycket kränkande metod som kan ge svåra men för resten av livet.
          </note>
          <note>
            Vi måste värna barnrättsperspektivet. Att spänna fast barn och
            unga vuxna, som många gånger redan lider svårt, är inte försvarbart,
            inte under några som helst omständigheter. Det måste finnas alternativa
            metoder som är betydligt mer mänskliga. Om så inte är fallet är
            det hög tid att lägga om fokus för att ta fram mer lämpliga behandlingsåtgärder.
          </note>
          <note>
            Sverigedemokraterna delar den slutsats som många remissinstanser
            drar: Bältesläggning ska inte användas som tvångsåtgärd inom psykiatrin,
            och en utfasning bör påbörjas snarast möjligt. Därför föreslår
            vi detta i vårt motionsyrkande i den följdmotion som har lämnats
            in med anledning av det ärende som vi i dag debatterar. Vår uppfattning
            är glasklar. Bältesläggning ska fasas ut som tvångsåtgärd inom
            psykiatrin. Även om dagens debatt handlar om barn och ungdomar
            vill vi understryka att vår ståndpunkt även gäller vuxenpsykiatrin.
            Det här är inte en lämplig metod i något som helst sammanhang,
            oavsett ålder.
          </note>
          <note>
            Det är också hög tid att barn och unga ges rätt till självbestämmande
            och att integriteten stärks. Den psykiatriska vården ska arbeta
            utifrån ett barnperspektiv när man möter barn och ungdomar. Delaktighet
            och inflytande ska vara den självklara utgångspunkten under hela
            vårdprocessen. Inget annat är godtagbart.
          </note>
          <note>
            Med detta sagt, fru talman, vill jag avslutningsvis yrka bifall
            till reservation nr 1 av Sverigedemokraterna och Kristdemokraterna.
          </note>
          <note type="speaker">
            Anf. 95 KARIN RÅGSJÖ (V):
          </note>
          <note>
            Fru talman! Barn och unga måste värnas, speciellt de barn och
            unga som mår dåligt psykiskt. Vi vet i dag att många barn och
            unga i Sverige rapporterar just psykisk ohälsa. Men i dag talar
            vi om de barn och unga som är i tvångsvård inom barn- och ungdomspsykiatrin,
            och det är de barn som mår sämst. Det är dem som vi måste värna
            genom lagstiftning. Även de barnen ska kunna känna sig säkra på
            att barnkonventionen tillämpas, att de blir hörda och respekterade.
          </note>
          <note>
            Fru talman! Regeringens förslag innebär förbättringar som Vänsterpartiet
            ställer sig bakom. Tvångsvården behöver i större utsträckning
            än vad som sker i dag baseras på mindre tvång och mer delaktighet.
            Vi kan konstatera att alla former av vård kan skilja sig stort
            mellan olika regioner, och det gäller även den psykiatriska vården.
            Det behövs tydligare nationella regler och riktlinjer. Det gäller
            till exempel, som framförs i propositionen, även statistik, krav
            på personalens kompetens, utvärdering och barns rättigheter inom
            vården.
          </note>
          <note>
            Fru talman! I remissomgången säger Vårdförbundet att det är helt
            oacceptabelt att utsätta barn och unga för slentrianmässiga tvångsåtgärder.
            Tvångsåtgärder ska bara kunna vidtas i mycket extrema fall.
          </note>
          <note>
            Fru talman! Bristerna generellt inom den psykiatriska vården
            var en viktig anledning till att vi i Vänsterpartiet hösten 2019
            i vår budgetmotion föreslog ökade satsningar på den psykiatriska
            vården, säkrad personalförsörjning, specialistsjuksköterskor samt
            extra anslag till sjukvård också i regioner med glesbygd.
          </note>
          <note>
            Vänsterpartiet menar att tvångsåtgärder kan vara nödvändiga,
            precis som jag sa tidigare, i ett fåtal extrema situationer. Men
            målet måste vara noll i varje region, och genom metodutveckling,
            satsning på utbildning och kompetensutveckling av personalen kan
            vi nå dit.
          </note>
          <note>
            Fru talman! Med en underfinansierad vård och i synnerhet bristfälliga
            satsningar på personal inom psykiatrin är det här inte gjort i
            en handvändning. Det bör införas en nollvision när det gäller
            tvångsåtgärder inom den psykiatriska vården. Därför yrkar jag
            bifall till reservation nr 2.
          </note>
          <note>
            Fru talman! Flera remissinstanser har uppmärksammat att IVO,
            Inspektionen för vård och omsorg, bara har regional statistik.
            Tillsyn och kontroll är regionalt baserad. Enligt siffror från
            Socialstyrelsen vårdades 261 barn 0–17 år enligt lagen om psykisk
            tvångsvård 2017. Det är faktiskt en ökning från 2011, då det var
            207 barn. Att flertalet av dessa barn inte utsattes för bältesläggning
            kan man se i de undersökningar som har gjorts, men det var ändå
            318 bältesläggningar av barn 0–17 år 2017.
          </note>
          <note>
            Kunskap och överblick måste finnas nationellt – detta för att
            kunna sprida kunskap kring metodutvecklingen, uppmärksamma brister
            inom flera regioner och skapa en mer jämlik hälsovård i hela Sverige.
          </note>
          <note>
            Effekten av tvångsåtgärder borde utvärderas på nationell nivå.
            Kunskapsuppbyggnad och kunskapsspridning måste ske systematiskt
            i hela landet. I en utvärdering bör även universitet och andra
            forskningsinstitut kunna engageras i vissa delar. Vetenskap och
            beprövad erfarenhet måste stå i centrum. Vänsterpartiet vill att
            en lämplig myndighet ska ges i uppdrag att utvärdera varje genomförd
            tvångsåtgärd.
          </note>
          <note>
            Fru talman! Vi måste lyssna på barnen. Ett barn som upplevt en
            tvångsåtgärd måste få ge sin berättelse och sin upplevelse. Varje
            barn ska efter utförd tvångsåtgärd ha rätt till samtal med medicinskt
            ansvarig personal. Om samhället inte lyssnar är det ett svek.
            Värna barnen och lyssna på dem! Deras upplevelser ska respekteras.
          </note>
          <note type="speaker">
            Anf. 96 DAG LARSSON (S):
          </note>
          <note>
            Fru talman! Inledningsvis vill jag yrka bifall till utskottets
            förslag.
          </note>
          <note>
            Jag tycker att det finns skäl att i dessa covid-19-tider börja
            med en diskussion och fundering kring hur den situation som vi
            befinner oss i för närvarande kommer att påverka hela vårt lands
            befolkning, även barn och unga. Det är klart att när mamma och
            pappa riskerar att bli arbetslösa, när skolorna hålls stängda,
            utbildningssystemet är stängt och framtiden ter sig alltmer oviss
            för våra unga finns det skäl att fundera över vilka psykiska skador
            den här pandemin kommer att åsamka hela befolkningen och inte
            minst de unga.
          </note>
          <note>
            Vi har sedan länge haft bekymmer med den psykiska ohälsan bland
            barn och unga. Det finns skrämmande siffror som visar hur den
            psykiska hälsan har försämrats år efter år, fru talman. Det finns
            också skrämmande siffror som visar att det tyvärr inte är helt
            ovanligt att även unga och barn begår självmord. Vi måste förstärka
            arbetet med den psykiska ohälsan.
          </note>
          <note>
            Fru talman! Själv har jag egna erfarenheter från psykiatrin.
            Jag arbetade inom psykiatrin för 35 år sedan, bland annat ute
            på gamla Långbro sjukhus. Jag har sett hur psykiatrin har utvecklats
            sedan jag arbetade som mentalskötare på Långbro sjukhus. Då var
            det inlåsning, bältesläggning och tvångsvård som var det helt
            förhärskande.
          </note>
          <note>
            I den diskussion som vi har i dag tycker jag ändå att det är
            viktigt att bära med sig att psykiatrin har utvecklats. Man har
            lämnat mycket av det gamla tvånget och arbetar betydligt mer med
            frivillighet än vad man gjorde när jag var mentalskötare. Men
            redan då betraktade så gott som alla som arbetade inom psykiatrin
            tvångsåtgärderna som ett misslyckande. Jag mötte aldrig någon
            sjuksköterska, läkare eller mentalskötare som sa: Oj vad underbart,
            nu har vi fått lägga en människa i bälte. Jag mötte människor
            som var förtvivlade över avskiljningar, bältesläggningar och tvångsmedel
            inom psykiatrin. Personalen ville inte använda sig av den typen
            av metoder, även om det ibland, tyvärr, var nödvändigt för att
            säkra den sjukes liv men också omgivningens liv.
          </note>
          <note>
            Fru talman! Man kan konstatera att mycket av den diskussion som
            vi har här i dag beror på de brister som uppdagats inom psykiatrin
            på sistone. Själv blev jag våldsamt illa berörd när jag fick ta
            del av vad som skett inom Stockholms barn- och ungdomspsykiatri,
            där man använt sig av avskiljning och bältesläggning av barn och
            unga på ett närmast rutinmässigt sätt. Det visade sig att mycket
            av det som pågick där berodde på att man hade en instabil, outbildad
            personalgrupp. Det är oerhört viktigt att se till att de som arbetar
            inom psykiatrin känner sig trygga, får utbildning och har rimliga
            möjligheter att arbeta med vettiga metoder.
          </note>
          <note>
            Den proposition som lagts fram i dag är ett framsteg. Den kommer
            att skärpa uppföljningskraven och inskränka möjligheterna att
            an vända sig av tvångsmetoder på ett rutinmässigt sätt. Den innehåller
            också krav på metodutveckling. Ingen vill att man ska använda
            sig av tvång i onödan. Jag hävdar dock – jag är kanske en gammal
            mentalskötare längst ned i botten – att det finns vissa unika
            tillfällen där tvång tyvärr är nödvändigt, inte minst för att
            säkra patientens – den sjukes – möjligheter att överleva.
          </note>
          <note>
            Med dessa ord, fru talman, yrkar jag bifall till utskottets förslag,
            som jag tycker är ett steg framåt. Psykiatrin behöver utvecklas
            rejält framöver. Jag ser denna proposition som ett första steg,
            men det finns oerhört mycket mer att göra i framtiden.
          </note>
          <note type="speaker">
            Anf. 97 JOHAN HULTBERG (M):
          </note>
          <note>
            Fru talman! Vi debatterar nu regeringens proposition Förbättringar
            för barn inom den psykiatriska tvångsvården . Och rubriken ljuger
            inte. Propo ­ sitionen innehåller viktiga och verkligt angelägna
            förbättringar för de barn som vårdas och vistas inom den psykiatriska
            tvångsvården.
          </note>
          <note>
            De utskottskollegor som haft ordet före mig har i mångt och mycket
            redan redogjort för propositionens innehåll, men låt mig bara
            som hastigast sammanfatta. Propositionen innebär bland annat att
            det införs en särreglering av användningen av vissa tvångsåtgärder
            för patienter som är yngre än 18 år. Med propositionen skärps
            regelverket för när, hur och hur länge långtgående tvångsåtgärder
            får användas. Och förutsättningarna för en god tillsyn stärks.
          </note>
          <note>
            IVO ska genom en särskild underrättelse ges kännedom om när en
            patient som är under 18 blir föremål för någon eller några tvångsåtgärder
            i form av fastspänning, avskiljning eller begränsning av användningen
            av olika elektroniska kommunikationsmedel vid tre eller fler tillfällen
            under vårdperioden.
          </note>
          <note>
            Jag tror och hoppas, fru talman, att den nya bestämmelsen kommer
            att bli betydelsefull. Kravet på att underrätta IVO ger nämligen
            myndigheten möjlighet att snabbt undersöka om det finns brister
            i vården som förklarar varför en enskild patient vid upprepade
            tillfällen blivit föremål för de allvarliga tvångsmedel som vi
            nu diskuterar. Och om brister konstateras finns det möjligheter
            att åtgärda dessa så att behov av nya tvångsåtgärder förhoppningsvis
            kan förebyggas.
          </note>
          <note>
            Fru talman! Ordet förebyggas vill jag verkligen understryka.
            I denna debatt och i riksdagen i stort är vi självfallet helt
            överens om att fokus måste ligga på att just förebygga behovet
            av tvångsåtgärder. Det är för mig och Moderaterna alldeles självklart
            att det övergripande målet ska vara att de barn som vårdas och
            vistas inom den psykiatriska tvångsvården inte ska behöva få sina
            fri- och rättigheter så allvarligt inskränkta som de faktiskt
            blir när de metoder som vi nu talar om måste användas.
          </note>
          <note>
            Från Moderaternas sida står vi bakom de förslag som regeringen
            har lagt fram i propositionen. Men vi saknar i propositionen regeringens
            bedömningar av hur behovet av tvångsåtgärder kan förebyggas och
            undvikas. Att användningen av tvångsmedel nu i lag tydligare begränsas
            är bra, men minst lika viktigt är som sagt det faktiska arbetet
            ute i vården för att förhindra att behovet av tvångsåtgärder ens
            uppstår. Och staten bör stödja regionerna i detta viktiga arbete.
            I detta sammanhang vill jag lyfta fram att det behövs ett förebyggande
            arbete på två fronter.
          </note>
          <note>
            För det första behövs det ett arbete som tar sikte på att förebygga
            behovet av psykiatrisk tvångsvård av barn över huvud taget. Det
            arbetet handlar särskilt om att tidigt fånga upp barn som mår
            psykiskt dåligt i syfte att snabbt kunna sätta in vård och behandling,
            för vi vet att med snabba och adekvata insatser går det många
            gånger att förhindra mer allvarlig psykisk sjukdom.
          </note>
          <note>
            För det andra handlar det förebyggande arbetet om att förhindra
            att situationer och behov uppstår som kräver fastspänning, avskiljning
            eller inskränkning i rätten att använda till exempel en dator
            eller mobiltelefon. Ett av förslagen i propositionen kan förhoppningsvis
            bidra till detta, nämligen förslaget att barn inom den psykiatriska
            tvångsvården ska ha rätt till aktiviteter och utomhusvistelse.
            Hur viktigt och bra detta är finns det mycket god evidens för.
          </note>
          <note>
            Vad jag hoppas på framöver är att regeringen verkligen tar till
            sig de synpunkter som många remissinstanser liksom partier och
            företrädare här i kammaren har lyft fram om behovet av förebyggande
            åtgärder och me ­ todutveckling inom vården. I den bästa av världar
            ska vården såklart inte alls behöva använda sig av till exempel
            fastspänning.
          </note>
          <note>
            Ett lyckosamt arbete för att utveckla vården och minska behovet
            av tvångsåtgärder behöver bedrivas utifrån ett tydligt patientperspektiv.
            Detta är min och Moderaternas absoluta övertygelse. Här finns,
            fru talman, ärligt talat en rejäl läxa att göra.
          </note>
          <note>
            Nationell samverkan för psykisk hälsa, NSPH, som är en samarbetsor
            ­ ganisation för patient ‑ , brukar- och anhörigorganisationer
            inom det psykia ­ triska området, framförde i en skrivelse med
            anledning av propositionen att om man ska lyckas med ett systematiskt
            kvalitetsarbete behöver man betona patientperspektivet, se maktobalansen
            mellan patient och personal samt utveckla metoder med utgångspunkt
            i de erfarenheter och kunskaper som patienter, brukare och anhöriga
            har.
          </note>
          <note>
            NSPH skriver: ”Erfarenheten visar att det är svårt att minska
            förekomsten av tvång utan att satsa på inkludering, medbestämmande
            och delaktighet.” Riksdag, regering och inte minst våra 21 regioner
            gör klokt i att lyssna på och ta till sig dessa viktiga synpunkter.
          </note>
          <note>
            (Applåder)
          </note>
          <note type="speaker">
            Anf. 98 SOFIA NILSSON (C):
          </note>
          <note>
            Fru talman! Vi är nu mitt i en tid där nästan allt fokus kretsar
            kring hanteringen av covid-19-pandemin. Men trots att vi just
            nu är upptagna av pandemin pågår livet och vardagen för många
            på precis samma sätt som förut. För vissa patientgrupper som behandlas
            inom vården är vardagen till stor del densamma i dag som innan
            pandemin blev ett faktum. Speciellt inom tvångsvården fortsätter
            vardagen precis som vanligt eftersom behandlingstiderna där ofta
            är väldigt långa.
          </note>
          <note>
            Jag har inför mitt anförande i dag läst en hel del av Barnombudsmannens
            rapporter som rör området. Flera av rapporterna baserar sig på
            intervjuer med barn och ungdomar som har erfarenhet av tvångsvård
            och tvångsåtgärder. En del barn säger sig förstå att tvångsåtgärder
            används men ifrågasätter omfattningen och sättet som tvångsåtgärder
            utförts på. Andra barn beskriver tvångsåtgärder som inte är tillåtna.
            Det är berättelser som verkligen berör och griper tag, och det
            blir tydligt att detta är ett område där vi måste göra mer och
            bättre.
          </note>
          <note>
            Tvångsvård handlar om ett stort ingrepp i den personliga integriteten,
            och det är därför fastställt i internationella konventioner hur
            mänskliga rät ­ tigheter ska skyddas när det är nödvändigt att
            vårda människor mot deras vilja. Detta skydd förutsätter tydlig
            lagstiftning, transparens, dokumenta ­ tion och tillsyn. Därför
            är jag glad över att vi i dag kan lägga fram ett för ­ slag till
            beslut som är ett första steg, som förtydligar och skärper lagen
            och som särreglerar lagen för att gälla för patienter under 18
            år.
          </note>
          <note>
            Fru talman! Under många år har tvångsvården diskuterats, och
            precis som föregående talare sagt beror det på att vi har sett
            stora brister. Det är uppenbart att vi behöver ta ett helhetsgrepp
            om hela tvångsvården. Detta gäller lagstiftningen, som vi gör
            här och nu.
          </note>
          <note>
            I dag gör vi framför allt tre viktiga förändringar som bland
            annat innebär att förutsättningarna för att använda tvångsåtgärder
            skärps och att tiden för hur länge de får pågå förkortas. Vi inför
            även en bestämmelse om att vårdgivare måste rapportera till IVO
            om en patient blivit utsatt för tvångsåtgärder vid upprepade tillfällen
            under vårdperioden. Där införs även en bestämmelse om att man
            har rätt till en timmes aktiviteter och utomhusvistelse varje
            dag. Detta är bra förbättringar och en bra början.
          </note>
          <note>
            Men vi måste även på ett mer långsiktigt sätt arbeta med att
            höja kunskapsnivån inom området. Det räcker inte att bara ändra
            lagen. Vi behöver öka kunskapen på totalen. Just i fråga om ökad
            kunskap har Centerpartiet länge varit pådrivande.
          </note>
          <note>
            Vi behöver stärka det nationella arbetet med att utveckla och
            sprida relevant och aktuell kunskap. Fokus behöver även ägnas
            åt att arbeta fram kunskapsstöd, metoder och arbetssätt till hälso-
            och sjukvårdspersonal som arbetar med barn i den psykiatriska
            heldygnsvården, inklusive den psykiatriska tvångsvården. Här ser
            vi nämligen att det finns luckor.
          </note>
          <note>
            Därför ser jag fram emot att få följa det uppdrag som Socialstyrelsen
            har fått och som syftar till att bidra till en ökad kvalitetsutveckling,
            ett stärkt barnrättsperspektiv och en ökad rättssäkerhet inom
            den barn- och ungdomspsykiatriska heldygnsvården. Om vi kan arbeta
            strukturerat med att öka kunskapen och ta fram metoder och arbetssätt
            tror jag även att det kan bidra till minskad användning av tvångsåtgärder,
            vilket är det självklara målet.
          </note>
          <note>
            Jag yrkar bifall till utskottets förslag.
          </note>
          <note type="speaker">
            Anf. 99 LINA NORDQUIST (L):
          </note>
          <note>
            Fru talman! Vad händer om vi blir sjuka och inte vill ha någon
            vård? Oftast är svaret att vi då slipper det – min kropp, mitt
            val, mitt liv. Det är grundläggande i sjukvården att vården ska
            utgå från vår egen önskan att få vård och att få hjälp. Men det
            finns undantag.
          </note>
          <note>
            Det är mycket viktigt att vi förbättrar lagen om psykiatrisk
            tvångsvård. Tvång kräver oerhört noggranna avvägningar. Det handlar
            om att vårda och hjälpa någon som inte vill ha vård och hjälp.
            Samtidigt kan denna vård vara helt nödvändig för att hjälpa en
            svårt sjuk person med en psykos, depression med självmordsrisk
            och starkt tvångsmässigt beteende. Syftet är att den sjuka människan
            ska bli så pass mycket friskare att hon själv ska vilja ha vården.
          </note>
          <note>
            Jag är glad över att vi nu skärper denna lagstiftning, särskilt
            för de allra yngstas skull. Det är de som kommer att få bättre
            vård. Det är jag helt övertygad om. Därför yrkar jag bifall till
            regeringens och socialutskottets förslag på detta område.
          </note>
          <note>
            Jag är glad över att barn nu får rätt att dagligen vara utomhus
            och ha aktiviteter även när de vårdas för svåra sjukdomar. Jag
            är glad över att elektronisk kommunikation ska kunna dras in högst
            en vecka och att ett sådant beslut ska kunna överklagas. Man ska
            inte vara rättslös för att man blir mycket sjuk.
          </note>
          <note>
            Ett barn ska få avskiljas från de andra barnen på avdelningen
            bara under högst två timmar i taget och bara om barnet är så aggressivt
            att det blir svårt och näst intill hopplöst att vårda de andra
            barnen och när ingenting annat hjälper. Det är jag också mycket
            glad över att vi är eniga om.
          </note>
          <note>
            Om insatsen behövs under längre tid ska IVO, Inspektionen för
            vård och omsorg, omedelbart få veta detta. Inget barn ska falla
            mellan mask ­ orna.
          </note>
          <note>
            När det gäller det allra svåraste vill jag säga att om en patient
            som är yngre än 18 år är i omedelbar fara och det är uppenbart
            att det inte finns något annat sätt ska chefsöverläkaren fortfarande
            kunna få besluta om att patienten spänns fast, men numera i högst
            en timme. Fastspänning kränker naturligtvis barnets integritet,
            och fastspänning i sig kan naturligtvis skada en människa och
            skapa mycket svåra trauman. Det är en mycket svår avvägning att
            se om man hjälper eller gör livet ännu svårare.
          </note>
          <note>
            Därför är jag också glad över att vi är tydliga med att man måste
            arbeta förebyggande och försöka undvika fastspänning och tvångsåtgärder
            så långt som det bara är möjligt, att hälso- och sjukvårdspersonal
            ska finnas där under hela den timme som fastspänning kan vara
            helt nödvändig och att om det går bara några sekunder över denna
            timmes tid ska Inspektionen för vård och omsorg omedelbart få
            veta detta.
          </note>
          <note>
            Fru talman! I extrema undantagsfall kan tvång behövas inom ett
            område som helt och hållet bygger på frivillighet, att vi vill
            ha hjälp och stöd av det gemensamma. När ingenting annat räcker
            behöver möjligheten finnas. Men vård ska vara trygg, och det gäller
            alldeles särskilt vården för barn.
          </note>
          <note>
            Fru talman! Med den nya lagstiftningen som vi tillsammans är
            eniga om tror jag att världen om sex veckor blir lite lite bättre.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 27 maj.)
          </note>
          <note>
            § 14 Anmälan och beslut om omedelbar hänvisning av ärende till
            utskott samt beslut om förkortad motionstid
          </note>
          <note>
            Följande dokument anmäldes:
          </note>
          <note>
            Proposition
          </note>
          <note>
            2019/20:166 Extra ändringsbudget för 2020 – Fler kraftfulla åtgärder
            med anledning av coronaviruset
          </note>
          <note>
            Kammaren biföll talmannens förslag att ovanstående proposition
            omedelbart skulle hänvisas till finansutskottet.
          </note>
          <note>
            Kammaren biföll regeringens förslag att motionstiden för ovanstående
            proposition skulle förkortas till fyra dagar.
          </note>
          <note>
            § 15 Anmälan om interpellation
          </note>
          <note>
            Följande interpellation hade framställts:
          </note>
          <note>
            den 13 maj
          </note>
          <note>
            2019/20:399 Antalet beredskapsflygplatser
          </note>
          <note>
            av Lars Thomsson (C)
          </note>
          <note>
            till infrastrukturminister Tomas Eneroth (S)
          </note>
          <note>
            § 16 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 13 maj
          </note>
          <note>
            2019/20:1337 Istanbulkonventionen
          </note>
          <note>
            av Håkan Svenneling (V)
          </note>
          <note>
            till utrikesminister Ann Linde (S)
          </note>
          <note>
            2019/20:1338 Additionellt bistånd för att minska pandemins effekter
          </note>
          <note>
            av Yasmine Posio (V)
          </note>
          <note>
            till statsrådet Peter Eriksson (MP)
          </note>
          <note>
            2019/20:1339 Gränsen mellan Sverige och Danmark
          </note>
          <note>
            av Hans Wallmark (M)
          </note>
          <note>
            till statsrådet Anna Hallberg (S)
          </note>
          <note>
            2019/20:1340 Avrådan från utrikesresor
          </note>
          <note>
            av Hans Wallmark (M)
          </note>
          <note>
            till utrikesminister Ann Linde (S)
          </note>
          <note>
            2019/20:1341 Samråd vid nya kraftledningar
          </note>
          <note>
            av Mikael Larsson (C)
          </note>
          <note>
            till statsrådet Anders Ygeman (S)
          </note>
          <note>
            2019/20:1342 WHO:s hantering av covid-19
          </note>
          <note>
            av Hans Rothenberg (M)
          </note>
          <note>
            till utrikesminister Ann Linde (S)
          </note>
          <note>
            2019/20:1343 Nordiska samarbeten med anledning av covid-19
          </note>
          <note>
            av Hans Wallmark (M)
          </note>
          <note>
            till statsminister Stefan Löfven (S)
          </note>
          <note>
            2019/20:1344 Testning av covid-19 hos gruppen asylsökande
          </note>
          <note>
            av Clara Aranda (SD)
          </note>
          <note>
            till socialminister Lena Hallengren (S)
          </note>
          <note>
            2019/20:1345 Grödebaserad bioolja
          </note>
          <note>
            av Kjell-Arne Ottosson (KD)
          </note>
          <note>
            till finansminister Magdalena Andersson (S)
          </note>
          <note>
            2019/20:1346 Ansvaret som statsråd
          </note>
          <note>
            av Markus Wiechel (SD)
          </note>
          <note>
            till socialminister Lena Hallengren (S)
          </note>
          <note>
            § 17 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 13 maj
          </note>
          <note>
            2019/20:1300 Mobilapplikation för smittspårning av covid-19
          </note>
          <note>
            av Clara Aranda (SD)
          </note>
          <note>
            till socialminister Lena Hallengren (S)
          </note>
          <note>
            2019/20:1291 Kvaliteten i sfi-undervisningen under coronapandemin
          </note>
          <note>
            av Kristina Axén Olin (M)
          </note>
          <note>
            till utbildningsminister Anna Ekström (S)
          </note>
          <note>
            2019/20:1306 Generösare behandling av livskraftiga företag under
            pandemin
          </note>
          <note>
            av Lars Mejern Larsson (S)
          </note>
          <note>
            till socialminister Lena Hallengren (S)
          </note>
          <note>
            2019/20:1301 Ökat behov av stöd till äldre med anledning av covid-19
          </note>
          <note>
            av Clara Aranda (SD)
          </note>
          <note>
            till socialminister Lena Hallengren (S)
          </note>
          <note>
            2019/20:1299 Munskydd i publika miljöer och inom äldreomsorg
          </note>
          <note>
            av Clara Aranda (SD)
          </note>
          <note>
            till socialminister Lena Hallengren (S)
          </note>
          <note>
            2019/20:1310 Mun- och andningsskydd
          </note>
          <note>
            av Markus Wiechel (SD)
          </note>
          <note>
            till socialminister Lena Hallengren (S)
          </note>
          <note>
            2019/20:1308 Sveriges höga dödstal i covid-19
          </note>
          <note>
            av Per Ramhorn (SD)
          </note>
          <note>
            till socialminister Lena Hallengren (S)
          </note>
          <note>
            2019/20:1298 Testning för covid-19
          </note>
          <note>
            av Camilla Waltersson Grönvall (M)
          </note>
          <note>
            till socialminister Lena Hallengren (S)
          </note>
          <note>
            2019/20:1285 Anpassning och effektivisering av myndigheternas
            handläggning
          </note>
          <note>
            av Thomas Morell (SD)
          </note>
          <note>
            till infrastrukturminister Tomas Eneroth (S)
          </note>
          <note>
            2019/20:1304 Syrgasen som har försvunnit från äldreboendena
          </note>
          <note>
            av Monika Lövgren (SD)
          </note>
          <note>
            till socialminister Lena Hallengren (S)
          </note>
          <note>
            2019/20:1292 Hemtjänst till delårsboende
          </note>
          <note>
            av Johan Hultberg (M)
          </note>
          <note>
            till socialminister Lena Hallengren (S)
          </note>
          <note>
            2019/20:1305 Utvecklingen på Malta
          </note>
          <note>
            av Hans Wallmark (M)
          </note>
          <note>
            till utrikesminister Ann Linde (S)
          </note>
          <note>
            2019/20:1295 Politiska fångar i Iran
          </note>
          <note>
            av Amineh Kakabaveh (-)
          </note>
          <note>
            till utrikesminister Ann Linde (S)
          </note>
          <note>
            2019/20:1309 Nödvändiga åtgärder för de äldre
          </note>
          <note>
            av Per Ramhorn (SD)
          </note>
          <note>
            till socialminister Lena Hallengren (S)
          </note>
          <note>
            2019/20:1303 Systemet med tomhyror
          </note>
          <note>
            av Monika Lövgren (SD)
          </note>
          <note>
            till socialminister Lena Hallengren (S)
          </note>
          <note>
            2019/20:1287 Arbetet i frågor om mediefrihet
          </note>
          <note>
            av Margareta Cederfelt (M)
          </note>
          <note>
            till utrikesminister Ann Linde (S)
          </note>
          <note>
            2019/20:1302 Upphandling av ambulansflyg
          </note>
          <note>
            av Markus Wiechel (SD)
          </note>
          <note>
            till socialminister Lena Hallengren (S)
          </note>
          <note>
            2019/20:1293 Rätt till hemtjänst under pandemin
          </note>
          <note>
            av Hans Hoff (S)
          </note>
          <note>
            till socialminister Lena Hallengren (S)
          </note>
          <note>
            2019/20:1307 Industrifisket i Östersjön
          </note>
          <note>
            av Elin Segerlind (V)
          </note>
          <note>
            till statsrådet Jennie Nilsson (S)
          </note>
          <note>
            2019/20:1286 Trygga och hållbara offentliga finanser
          </note>
          <note>
            av Niklas Wykman (M)
          </note>
          <note>
            till finansminister Magdalena Andersson (S)
          </note>
          <note>
            2019/20:1288 Stimulanser för bostadsmarknaden efter coronakrisen
          </note>
          <note>
            av Larry Söder (KD)
          </note>
          <note>
            till statsrådet Per Bolund (MP)
          </note>
          <note>
            § 18 Kammaren åtskildes kl. 17.16.
          </note>
          <note>
            Sammanträdet leddes
          </note>
          <note>
            av talmannen från dess början till och med § 7 anf. 13 (delvis),
          </note>
          <note>
            av förste vice talmannen därefter till ajourneringen kl. 15.51,
          </note>
          <note>
            av andre vice talmannen därefter till och med § 11,
          </note>
          <note>
            av förste vice talmannen därefter till och med § 13 anf. 93 (delvis)
            och
          </note>
          <note>
            av andre vice talmannen därefter till dess slut.
          </note>
          <note>
            Vid protokollet
          </note>
          <note>
            EMMA PAAKKINEN
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Ärende för hänvisning till utskott
          </note>
          <note>
            § 3 Senarelagt införande av nationell läkemedelslista och bastjänstgöring
            för läkare
          </note>
          <note>
            Socialutskottets betänkande 2019/20:SoU22
          </note>
          <note>
            (Beslut fattades under § 11.)
          </note>
          <note>
            § 4 Ändrade övergångsbestämmelser när det gäller medicintekniska
            produkter
          </note>
          <note>
            Socialutskottets betänkande 2019/20:SoU23
          </note>
          <note>
            (Beslut fattades under § 11.)
          </note>
          <note>
            § 5 Personligt betalningsansvar i aktiebolag
          </note>
          <note>
            Civilutskottets betänkande 2019/20:CU28
          </note>
          <note>
            Anf. 1 LEIF NYSMED (S)
          </note>
          <note>
            Anf. 2 CARL-OSKAR BOHLIN (M)
          </note>
          <note>
            Anf. 3 LEIF NYSMED (S) replik
          </note>
          <note>
            Anf. 4 CARL-OSKAR BOHLIN (M) replik
          </note>
          <note>
            Anf. 5 LEIF NYSMED (S) replik
          </note>
          <note>
            Anf. 6 CARL-OSKAR BOHLIN (M) replik
          </note>
          <note>
            Anf. 7 LARRY SÖDER (KD)
          </note>
          <note>
            (Beslut fattades under § 11.)
          </note>
          <note>
            § 6 Fler tillfälliga åtgärder för att underlätta genomförandet
            av bolags- och föreningsstämmor
          </note>
          <note>
            Civilutskottets betänkande 2019/20:CU29
          </note>
          <note>
            Anf. 8 MATTIAS BÄCKSTRÖM JOHANSSON (SD)
          </note>
          <note>
            Anf. 9 LEIF NYSMED (S)
          </note>
          <note>
            (Beslut fattades under § 11.)
          </note>
          <note>
            § 7 Organisationen för säkerhet och samarbete i Europa (OSSE)
          </note>
          <note>
            Utrikesutskottets betänkande 2019/20:UU7
          </note>
          <note>
            Anf. 10 MARKUS WIECHEL (SD)
          </note>
          <note>
            Anf. 11 ROBERT HALEF (KD)
          </note>
          <note>
            Anf. 12 JOHAN BÜSER (S)
          </note>
          <note>
            Anf. 13 MARGARETA CEDERFELT (M)
          </note>
          <note>
            Anf. 14 KERSTIN LUNDGREN (C)
          </note>
          <note>
            Anf. 15 YASMINE POSIO (V)
          </note>
          <note>
            Anf. 16 FREDRIK MALM (L)
          </note>
          <note>
            Anf. 17 Utrikesminister ANN LINDE (S)
          </note>
          <note>
            Anf. 18 MARGARETA CEDERFELT (M) replik
          </note>
          <note>
            Anf. 19 Utrikesminister ANN LINDE (S) replik
          </note>
          <note>
            Anf. 20 MARGARETA CEDERFELT (M) replik
          </note>
          <note>
            Anf. 21 Utrikesminister ANN LINDE (S) replik
          </note>
          <note>
            (forts. § 9)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 8 Statsministerns frågestund
          </note>
          <note>
            Ansvaret för provtagning
          </note>
          <note>
            Anf. 22 ULF KRISTERSSON (M)
          </note>
          <note>
            Anf. 23 Statsminister STEFAN LÖFVEN (S)
          </note>
          <note>
            Anf. 24 ULF KRISTERSSON (M)
          </note>
          <note>
            Anf. 25 Statsminister STEFAN LÖFVEN (S)
          </note>
          <note>
            Föräldrars möjlighet att välja bort skolor i utanförskapsområden
          </note>
          <note>
            Anf. 26 HENRIK VINGE (SD)
          </note>
          <note>
            Anf. 27 Statsminister STEFAN LÖFVEN (S)
          </note>
          <note>
            Anf. 28 HENRIK VINGE (SD)
          </note>
          <note>
            Anf. 29 Statsminister STEFAN LÖFVEN (S)
          </note>
          <note>
            Planering för vaccination mot covid-19
          </note>
          <note>
            Anf. 30 ANDERS W JONSSON (C)
          </note>
          <note>
            Anf. 31 Statsminister STEFAN LÖFVEN (S)
          </note>
          <note>
            Anf. 32 ANDERS W JONSSON (C)
          </note>
          <note>
            Anf. 33 Statsminister STEFAN LÖFVEN (S)
          </note>
          <note>
            Resurser till vård och omsorg
          </note>
          <note>
            Anf. 34 JONAS SJÖSTEDT (V)
          </note>
          <note>
            Anf. 35 Statsminister STEFAN LÖFVEN (S)
          </note>
          <note>
            Anf. 36 JONAS SJÖSTEDT (V)
          </note>
          <note>
            Anf. 37 Statsminister STEFAN LÖFVEN (S)
          </note>
          <note>
            Ökad transparens vid framtida beslut om pandemiåtgärder
          </note>
          <note>
            Anf. 38 EBBA BUSCH (KD)
          </note>
          <note>
            Anf. 39 Statsminister STEFAN LÖFVEN (S)
          </note>
          <note>
            Anf. 40 EBBA BUSCH (KD)
          </note>
          <note>
            Anf. 41 Statsminister STEFAN LÖFVEN (S)
          </note>
          <note>
            Investeringar för att motverka pandemins ekonomiska följder
          </note>
          <note>
            Anf. 42 JOHAN PEHRSON (L)
          </note>
          <note>
            Anf. 43 Statsminister STEFAN LÖFVEN (S)
          </note>
          <note>
            Anf. 44 JOHAN PEHRSON (L)
          </note>
          <note>
            Anf. 45 Statsminister STEFAN LÖFVEN (S)
          </note>
          <note>
            Borttaget karensavdrag
          </note>
          <note>
            Anf. 46 CAROLINE HELMERSSON OLSSON (S)
          </note>
          <note>
            Anf. 47 Statsminister STEFAN LÖFVEN (S)
          </note>
          <note>
            Ökad risk för våld i nära relationer
          </note>
          <note>
            Anf. 48 ANNIKA HIRVONEN FALK (MP)
          </note>
          <note>
            Anf. 49 Statsminister STEFAN LÖFVEN (S)
          </note>
          <note>
            Direktstöd till företag
          </note>
          <note>
            Anf. 50 LOTTA OLSSON (M)
          </note>
          <note>
            Anf. 51 Statsminister STEFAN LÖFVEN (S)
          </note>
          <note>
            Smittspridningen på äldreboenden
          </note>
          <note>
            Anf. 52 ANN-CHRISTINE FROM UTTERSTEDT (SD)
          </note>
          <note>
            Anf. 53 Statsminister STEFAN LÖFVEN (S)
          </note>
          <note>
            Stöd till arrangörer av paketresor
          </note>
          <note>
            Anf. 54 OLA JOHANSSON (C)
          </note>
          <note>
            Anf. 55 Statsminister STEFAN LÖFVEN (S)
          </note>
          <note>
            Expertgrupp för vårdöversyn
          </note>
          <note>
            Anf. 56 ACKO ANKARBERG JOHANSSON (KD)
          </note>
          <note>
            Anf. 57 Statsminister STEFAN LÖFVEN (S)
          </note>
          <note>
            Statligt stöd till personer med enskild firma
          </note>
          <note>
            Anf. 58 ALEXANDRA VÖLKER (S)
          </note>
          <note>
            Anf. 59 Statsminister STEFAN LÖFVEN (S)
          </note>
          <note>
            Situationen för människor i riskgrupper
          </note>
          <note>
            Anf. 60 CAMILLA WALTERSSON GRÖNVALL (M)
          </note>
          <note>
            Anf. 61 Statsminister STEFAN LÖFVEN (S)
          </note>
          <note>
            Sölvesborgs hantering av coronakrisen
          </note>
          <note>
            Anf. 62 TOBIAS ANDERSSON (SD)
          </note>
          <note>
            Anf. 63 Statsminister STEFAN LÖFVEN (S)
          </note>
          <note>
            Arbetslösheten och bristen på arbetskraft i jordbruket
          </note>
          <note>
            Anf. 64 DÉSIRÉE PETHRUS (KD)
          </note>
          <note>
            Anf. 65 Statsminister STEFAN LÖFVEN (S)
          </note>
          <note>
            Dialog med Danmark om öppnande av gränsen
          </note>
          <note>
            Anf. 66 BORIANA ÅBERG (M)
          </note>
          <note>
            Anf. 67 Statsminister STEFAN LÖFVEN (S)
          </note>
          <note>
            Svensk hjälp till andra EU-länder
          </note>
          <note>
            Anf. 68 JOHAN HULTBERG (M)
          </note>
          <note>
            Anf. 69 Statsminister STEFAN LÖFVEN (S)
          </note>
          <note>
            Forskning om coronaviruset
          </note>
          <note>
            Anf. 70 MARGARETA CEDERFELT (M)
          </note>
          <note>
            Anf. 71 Statsminister STEFAN LÖFVEN (S)
          </note>
          <note>
            Resurser till Polisregion nord
          </note>
          <note>
            Anf. 72 EDWARD RIEDL (M)
          </note>
          <note>
            Anf. 73 Statsminister STEFAN LÖFVEN (S)
          </note>
          <note>
            § 9 (forts. från § 7) Organisationen för säkerhet och samarbete
            i Europa (OSSE) (forts. UU7)
          </note>
          <note>
            Anf. 74 KERSTIN LUNDGREN (C) replik
          </note>
          <note>
            Anf. 75 Utrikesminister ANN LINDE (S) replik
          </note>
          <note>
            Anf. 76 KERSTIN LUNDGREN (C) replik
          </note>
          <note>
            Anf. 77 Utrikesminister ANN LINDE (S) replik
          </note>
          <note>
            Anf. 78 YASMINE POSIO (V) replik
          </note>
          <note>
            Anf. 79 Utrikesminister ANN LINDE (S) replik
          </note>
          <note>
            Anf. 80 YASMINE POSIO (V) replik
          </note>
          <note>
            Anf. 81 Utrikesminister ANN LINDE (S) replik
          </note>
          <note>
            (Beslut fattades under § 11.)
          </note>
          <note>
            § 10 Europarådet
          </note>
          <note>
            Utrikesutskottets betänkande 2019/20:UU8
          </note>
          <note>
            Anf. 82 KERSTIN LUNDGREN (C)
          </note>
          <note>
            Anf. 83 CARINA OHLSSON (S)
          </note>
          <note>
            Anf. 84 KERSTIN LUNDGREN (C) replik
          </note>
          <note>
            Anf. 85 CARINA OHLSSON (S) replik
          </note>
          <note>
            Anf. 86 KERSTIN LUNDGREN (C) replik
          </note>
          <note>
            Anf. 87 CARINA OHLSSON (S) replik
          </note>
          <note>
            (forts. § 12)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 11 Beslut om ärenden som slutdebatterats vid dagens sammanträde
          </note>
          <note>
            SoU22 Senarelagt införande av nationell läkemedelslista och bastjänstgöring
            för läkare
          </note>
          <note>
            SoU23 Ändrade övergångsbestämmelser när det gäller medicintekniska
            produkter
          </note>
          <note>
            CU28 Personligt betalningsansvar i aktiebolag
          </note>
          <note>
            CU29 Fler tillfälliga åtgärder för att underlätta genomförandet
            av bolags- och föreningsstämmor
          </note>
          <note>
            UU7 Organisationen för säkerhet och samarbete i Europa (OSSE)
          </note>
          <note>
            § 12 (forts. från § 10) Europarådet (forts. UU8)
          </note>
          <note>
            Anf. 88 BORIANA ÅBERG (M)
          </note>
          <note>
            Anf. 89 MARKUS WIECHEL (SD)
          </note>
          <note>
            Anf. 90 LOTTA JOHNSSON FORNARVE (V)
          </note>
          <note>
            Anf. 91 ROBERT HALEF (KD)
          </note>
          <note>
            Anf. 92 JOAR FORSSELL (L)
          </note>
          <note>
            (Beslut skulle fattas den 27 maj.)
          </note>
          <note>
            § 13 Förbättringar för barn inom den psykiatriska tvångsvården
          </note>
          <note>
            Socialutskottets betänkande 2019/20:SoU15
          </note>
          <note>
            Anf. 93 ACKO ANKARBERG JOHANSSON (KD)
          </note>
          <note>
            Anf. 94 MARKUS WIECHEL (SD)
          </note>
          <note>
            Anf. 95 KARIN RÅGSJÖ (V)
          </note>
          <note>
            Anf. 96 DAG LARSSON (S)
          </note>
          <note>
            Anf. 97 JOHAN HULTBERG (M)
          </note>
          <note>
            Anf. 98 SOFIA NILSSON (C)
          </note>
          <note>
            Anf. 99 LINA NORDQUIST (L)
          </note>
          <note>
            (Beslut skulle fattas den 27 maj.)
          </note>
          <note>
            § 14 Anmälan och beslut om omedelbar hänvisning av ärende till
            utskott samt beslut om förkortad motionstid
          </note>
          <note>
            § 15 Anmälan om interpellation
          </note>
          <note>
            § 16 Anmälan om frågor för skriftliga svar
          </note>
          <note>
            § 17 Anmälan om skriftliga svar på frågor
          </note>
          <note>
            § 18 Kammaren åtskildes kl. 17.16.
          </note>
          <note>
            Tryck: Elanders Sverige AB, Vällingby 2020
          </note>
        </div>
      </body>
    </text>
  </TEI>
</teiCorpus>
