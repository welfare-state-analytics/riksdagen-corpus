<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201920</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201920</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201920--59</head>
          <docDate when="2020-01-16 00:00:00">2020-01-16 00:00:00</docDate>
        </div>
      </front>
      <body>
        <div>
          <note>
            § 1 Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2019/20: 241
          </note>
          <note>
            Till riksdagen
          </note>
          <note>
            Interpellation 2019/20:241 Ojämlikheten i cancervården
          </note>
          <note>
            av Camilla Waltersson Grönvall (M)
          </note>
          <note>
            Interpellationen kommer att besvaras tisdagen den 21 januari
            2020.
          </note>
          <note>
            Skälet till dröjsmålet är sedan tidigare inbokade engagemang.
          </note>
          <note>
            Stockholm den 15 januari 2020
          </note>
          <note>
            Socialdepartementet
          </note>
          <note>
            Lena Hallengren (S)
          </note>
          <note>
            Enligt uppdrag
          </note>
          <note>
            Marianne Jenryd
          </note>
          <note>
            Expeditionschef
          </note>
          <note>
            Interpellation 2019/20:246
          </note>
          <note>
            Till riksdagen
          </note>
          <note>
            Interpellation 2019/20:246 Tillstånd för kamerabevakning
          </note>
          <note>
            av Boriana Åberg (M)
          </note>
          <note>
            Interpellationen kommer att besvaras fredagen den 6 mars 2020.
          </note>
          <note>
            Skälet till dröjsmålet är sedan tidigare inbokade arrangemang.
          </note>
          <note>
            Stockholm den 14 januari 2020
          </note>
          <note>
            Justitiedepartementet
          </note>
          <note>
            Morgan Johansson
          </note>
          <note>
            Interpellation 2019/20:248
          </note>
          <note>
            Till riksdagen
          </note>
          <note>
            Interpellation 2019/20:248 Egenmäktighet med barn
          </note>
          <note>
            av Mikael Eskilandersson (SD)
          </note>
          <note>
            Interpellationen kommer att besvaras fredagen den 31 januari
            2020.
          </note>
          <note>
            Skälet till dröjsmålet är sedan tidigare inbokade arrangemang.
          </note>
          <note>
            Stockholm den 14 januari 2020
          </note>
          <note>
            Justitiedepartementet
          </note>
          <note>
            Morgan Johansson
          </note>
          <note>
            Interpellation 2019/20:249
          </note>
          <note>
            Till riksdagen
          </note>
          <note>
            Interpellation 2019/20:249 Åtgärder för företagare i ett brottstyngt
            Sverige
          </note>
          <note>
            av Mikael Eskilandersson (SD)
          </note>
          <note>
            Interpellationen kommer att besvaras fredagen den 31 januari
            2020.
          </note>
          <note>
            Skälet till dröjsmålet är sedan tidigare inbokade arrangemang.
          </note>
          <note>
            Stockholm den 14 januari 2020
          </note>
          <note>
            Justitiedepartementet
          </note>
          <note>
            Morgan Johansson
          </note>
          <note>
            § 2 Svar på interpellation 2019/20:217 om flygvapnets skolflygplan
          </note>
          <note type="speaker">
            Anf. 1 Försvarsminister PETER HULTQVIST (S):
          </note>
          <note>
            Fru talman! Mikael Oscarsson har frågat mig när jag avser att
            se till att det nya skolflygplanet för grundläggande flygutbildning
            anskaffas.
          </note>
          <note>
            Enligt Försvarsmaktens bedömning är det nu upptäckta felet på
            SK 60 allvarligt. Det äventyrar flygsäkerheten, vilket har föranlett
            Försvarsmakten att belägga flygplanstypen med flygförbud. Det
            är också Försvarsmaktens ansvar att vidta åtgärder via kontrakterad
            industri för att det aktuella flygförbudet ska kunna hävas, vilket
            i nuläget också pågår.
          </note>
          <note>
            Försvarsmaktens aktuella bedömning är att flygstoppet kommer
            att leda till sex till åtta veckors försening och att flygtidsproduktionen
            med SK 60 skulle kunna återupptas i mitten av januari.
          </note>
          <note>
            Samtidigt delar jag Mikael Oscarssons uppfattning att SK 60 börjar
            närma sig sin operativa livslängd och att en ersättare behöver
            anskaffas. Denna uppfattning har även Försvarsmakten och Försvarsberedningen.
            Den senare pekar i sin rapport Värnkraft på att ett anskaffningsbeslut
            bör fattas under 2020.
          </note>
          <note>
            Regeringen har i regleringsbrevet för budgetåret 2020 gett Försvarsmakten
            i uppdrag att inkomma med underlag för eventuella beslut som den
            bedöm er kräv s redan före nästa försvarspolitiska inriktningsbeslut
            .
          </note>
          <note type="speaker">
            Anf. 2 MIKAEL OSCARSSON (KD):
          </note>
          <note>
            Fru talman! Tack för svaret, försvarsministern!
          </note>
          <note>
            Flygvapnet är ju av yttersta vikt för Sverige. Vi har ett kraftfullt
            flygvapen med JAS 39 Gripen. Men en utmaning som vi har, fru talman,
            är detta med piloter. Vi vet att den situationen blir allt tuffare.
            Från nu och framåt under hela 20-talet vet vi att det är många
            pensionsavgångar, och detta är en stor utmaning.
          </note>
          <note>
            Vi har också ett plan, SK 60, som används i flygutbildningen.
            Det är ett fint flygplan som dock är väldigt gammalt – det har
            varit igång sedan 1967.
          </note>
          <note>
            Bakgrunden till min interpellation är att vi nu har en situation
            där det blir allt fler problem med att hålla igång detta flygplan.
            Mats Helgesson , flygvapenchefen som just har slutat, sa alldeles
            nyligen att vi får underhållsproblem som bara blir värre och värre.
            Förutom med den här bulten har det varit problem med radion och
            annat som tillstött. Problem med korrosion har funnits.
          </note>
          <note>
            En fråga jag vill ställa här är när försvarsministern avser att
            göra en beställning. Flygvapnet har ju sagt att man i princip
            skulle behöva göra en beställning nu, första kvartalet i år, för
            att kunna få det nya propellerflygplanet till 2022. Sedan tar
            det kanske ett år innan man kan komma igång med utbildningen.
            Första frågan är alltså hur planen ser ut för att det ska bli
            en friktionsfri övergång som gör att varken flygutbildningen eller
            förbanden på något vis påverkas negativt.
          </note>
          <note>
            När det gäller antalet piloter vet vi att det under sex sju års
            tid varit svårt att fylla upp platserna. Det är totalt tolv utbildningsplatser
            per år, varav åtta är för stridspiloter. Försvarsmakten har sagt
            att man egentligen skulle vilja öka detta antal från åtta till
            fjorton. Det är andra frågan: Hur ser försvarsministern på att
            öka utbildningstakten för piloter?
          </note>
          <note>
            Det finns också möjlighet att använda tjänster som finns i utlandet.
            Till exempel i Italien vet jag att det finns möjlighet att få
            hjälp med grundutbildningen.
          </note>
          <note>
            Det är de frågor som jag önskar få svar på.
          </note>
          <note type="speaker">
            Anf. 3 Försvarsminister PETER HULTQVIST (S):
          </note>
          <note>
            Fru talman! Om jag förstått det rätt handlar denna interpellation
            om hur vi klarar situationen med just skolflygsystemet.
          </note>
          <note>
            Försvarsmakten har föreslagit att SK 60 ersätts med två olika
            flyg ­ system – ett modernt turbopropflygplan för att kunna genomföra
            grundläg ­ gande flygutbildning för samtliga flygförare och grundläggande
            taktisk ut ­ bildning av flygförare för transport ‑ och specialflyg
            samt ett avancerat flygsystem för den taktiska och avancerade
            flygutbildningen. Det handlar i klartext om JAS 39 D som man skulle
            ha som avancerat flygsystem. Detta har också diskuterats inom
            ramen för Försvarsberedningen.
          </note>
          <note>
            Den information jag har är att Försvarsmakten muntligen uppgivit
            att myndigheten avser att återkomma med frågan om detta inför
            budget 2020/21 och att man under första kvartalet 2020, det vill
            säga i år, kommer att hemställa om att få ingå avtal för att kunna
            ersätta SK 60. Det är alltså inte regeringen som tecknar kontrakten
            med industrin, utan det är myndigheten som är ansvarig för att
            förhandla, teckna och ingå avtal.
          </note>
          <note>
            Det är helt riktigt att SK 60-systemet behöver ersättas, vilket
            jag också sa i min inledning. Förslitningsproblemen kommer att
            öka. Det är därför det har pågått ett arbete under en längre tid
            med att försöka tydliggöra hur detta ska ersättas. Tidigare har
            man haft andra idéer om hur det ska gå till, men utifrån bland
            annat kostnads ‑ och rimlighetsskäl har man landat i den här lösningen.
            Jag avvaktar i stort sett Försvarsmaktens propåer i detta. Sedan
            är väl tanken att frågan ska kunna hanteras.
          </note>
          <note>
            När det gäller pilotutbildningen tänker jag inte här gå in och
            föra resonemang och spekulera om Italien eller andra alternativ
            eller om vi ska gå upp från 12 till 14. Det är saker som Försvarsmakten
            får återkomma till. Däremot finns det nu en idé om hur detta att
            ersätta SK 60 skulle kunna hanteras.
          </note>
          <note type="speaker">
            Anf. 4 MIKAEL OSCARSSON (KD):
          </note>
          <note>
            Fru talman! Tack för svaret, försvarsministern!
          </note>
          <note>
            När det gäller SK 60 har det under det senaste året varit problem
            med bulten, med radion och med annat. Det har gjort att man redan
            är uppe i sex månaders försening med den flygutbildning som pågår
            just nu. Det är ju ett bekymmer, inte minst mot bakgrund av att
            vi redan har brist och behöver fylla på med piloter med tanke
            på att det är så många som slutar 2020, ‑ 21, ‑ 22, ‑ 23, ‑ 24
            och framåt.
          </note>
          <note>
            Det för mig in på en annan fråga. Trots att det här planet redan
            är 52 år gammalt är det sagt att det ska hållas igång till 2025
            för att man ska klara den taktiska utbildningen, GTU. Hur tänker
            statsrådet? Vad är planen? Är det avsatt resurser som gör att
            planet kan hållas igång i fem år till, med tanke på att det redan
            nu har så svåra problem och att det enligt flygvapenchefen hela
            tiden tillstöter nya? Den frågan skulle jag vilja höra ett svar
            på.
          </note>
          <note>
            Den andra delen rör inköpet av det här propellerflygplanet. Betyder
            svaret att Försvarsmakten har grönt ljus från regeringen att själv
            teckna detta avtal under första kvartalet, vilket skulle göra
            att det inte blev några förseningar utan att man kunde få flygplanet
            om två år? Är det så jag ska tolka statsrådets svar?
          </note>
          <note>
            I dag är det 12 piloter totalt, men 4 av dem används för transportflyget.
            8 är JAS- och stridspiloter. Det är alltså dessa 8 som det finns
            önskemål om att öka till 14 för att klara den ökande bristen på
            piloter. Det är den frågan och den problematiken jag undrar över,
            och jag är säker på att också statsrådet har funderat mycket på
            den. Detta är ju en stor utmaning som har varit känd en lång tid.
            Stora pensionsavgångar och andra avgångar gör att vi för att ligga
            på den säkra sidan skulle behöva öka produktionen av stridspiloter.
          </note>
          <note type="speaker">
            Anf. 5 Försvarsminister PETER HULTQVIST (S):
          </note>
          <note>
            Fru talman! Den 13 november beslutade man om flygförbud, och
            SK 60-systemet är igång igen nu. Sedan kommer man stegvis att
            utöka antalet flygplan som används. Från den 13 november fram
            till nu är en tidsutdräkt på två månader, inte sex månader.
          </note>
          <note>
            Jag ger inte grönt ljus på förhand, innan eventuella beslut har
            fattats. Jag bara säger att det finns en plan för hur detta möjligen
            kan hanteras. Att föregripa beslut innan de har fattats leder
            förmodligen till att man hamnar i KU, och ett eventuellt besked
            rakt av här skulle nog kunna föranleda en del politiska diskussioner.
          </note>
          <note>
            Det finns en planering. Jag avvaktar att få in, enligt den information
            jag har, en begäran under första kvartalet. Inriktningen är att
            försöka lösa frågan i budgeten för 2021. Det är den planen vi
            får försöka arbeta utifrån.
          </note>
          <note>
            Jag är väl medveten om att den här typen av problematik behöver
            lösas. Det är ingen nyhet för mig. Det har pågått ett arbete kring
            detta under en lång tid.
          </note>
          <note>
            Att sedan stå här i riksdagens talarstol och föra detaljdiskussioner
            om antalet personer som ska utbildas inom olika delar av Försvarsmakten
            eller spekulera om vad som är rimligt och inte rimligt är kanske
            inte heller ett korrekt sätt att hantera det hela. När det gäller
            sådana detaljer får jag återkomma när man har berett den typen
            av frågor. Men det är väl klart att vi har ett behov av piloter
            i framtiden. Det är också klart att man får titta på alla möjligheter
            att långsiktigt klara rekrytering och personalförsörjning. Där
            finns det ingen politisk motsättning. Att däremot nu låsa sig
            för ett konkret besked – ” nu blir det så här ” – är att gå händelserna
            i förväg.
          </note>
          <note>
            Jag tycker nog att jag egentligen har klargjort och svarat på
            grundfrågeställningarna på det sätt som i dag är möjligt: Jag
            förväntar mig en begäran från Försvarsmakten under första kvartalet
            och att de gör detta med inriktning på budgeten för 2021. I så
            fall har vi den formella beslutsprocessen framför oss. Jag har
            också klargjort att jag ser det som en realistisk lösning att
            hitta en kombination med turboproplösningen, BTA plus, och att
            också använda JAS 39 D.
          </note>
          <note>
            När den akuta frågan om SK 60 nu är löst ser jag att jag egentligen
            har täckt hela fältet i Oscarssons frågeupplägg.
          </note>
          <note type="speaker">
            Anf. 6 MIKAEL OSCARSSON (KD):
          </note>
          <note>
            Fru talman! Det här med antalet piloter är en stor utmaning.
          </note>
          <note>
            Enligt mina uppgifter ska det sista stoppet läggas till det andra
            stopp som har varit. Det är därför det sammantaget nu har blivit
            ett halvårs försening. Statsrådet får gärna kontrollera det utifrån
            sina möjligheter, men det är alltså problem med det här gamla
            flygplanet.
          </note>
          <note>
            Jag skulle också vilja höra någonting om detta att det ska vara
            igång till 2025. Vad är planen? Kommer det att avsättas medel
            till den grundläggande taktiska utbildningen så att planet kan
            fungera i ytterligare fem år, trots att det redan är 52 år gammalt?
          </note>
          <note>
            När det gäller antalet piloter och stridspiloter är det ändå
            en känd utmaning som vi har samtalat om flera gånger i olika sammanhang.
            Därför ville jag bara påminna om att detta är någonting som behöver
            lösas, och vi behöver titta på hur vi kan öka produktionen så
            att det inte blir en akilleshäl framöver att vi har bra flygplan
            men brist på piloter. Därför ville jag föra fram den delen.
          </note>
          <note>
            Min förhoppning är nu att Försvarsmakten och i synnerhet flygvapnet
            kan få en möjlighet att beställa detta i tid så att det inte blir
            förseningar när det nya systemet ska införas.
          </note>
          <note type="speaker">
            Anf. 7 Försvarsminister PETER HULTQVIST (S):
          </note>
          <note>
            Fru talman! Vi är fullständigt överens om att det här systemet
            ska ersättas. Det är ingen som står för någon nyhet på den punkten.
            Detta har diskuterats länge. Det var uppe till ordentlig diskussion,
            och man lade också fram en strategi för det, i Försvarsberedningen.
          </note>
          <note>
            Försvarsmakten har jobbat med den här frågan länge. Det har också
            prövats andra alternativ under resans gång som har varit betydligt
            dyrare och som dessutom har innehållit finansieringslösningar
            som inte har varit tillfredsställande och realistiska. Nu tror
            jag ändå att vi har landat på en linje där det ska kunna vara
            genomförbart. Därför avvaktar jag nu de sista delarna med en begäran
            från Försvarsmakten, och sedan får vi återkomma i budgetarbetet
            inför 2021.
          </note>
          <note>
            Sedan är det väl ändå tillfredsställande att det senaste flygstoppet
            för SK 60 har kunnat lösas ut på två månader. Om sedan detta system
            ska vara kvar i flygvapnet under en period, med risk för att det
            kan behövas stora underhållsdelar och annat för att hålla igång
            det, är det självklart att man måste avsätta medel för att kunna
            klara det. Så fungerar det. Jag kan inte se att det skulle vara
            på något annat sätt med det här systemet än vad det är i andra
            sammanhang.
          </note>
          <note>
            När det slutligen gäller pilotfrågan är det en fråga som inte
            heller innehåller särskilt mycket av nyheter. Det är en fråga
            som Försvarsmakten tittar på och jobbar med. Det är ett gemensamt
            intresse att klara pilotförsörjningen i framtiden.
          </note>
          <note>
            Interpellationsdebatten var härmed avslutad.
          </note>
          <note>
            § 3 Svar på interpellation 2019/20:147 om uppköp av utsläppskrediter
          </note>
          <note type="speaker">
            Anf. 8 Miljö- och klimatminister ISABELLA LÖVIN (MP):
          </note>
          <note>
            Fru talman! Jens Holm har ställt tre frågor till mig: om jag
            avser att verka för att fortsatta uppköp av utsläppskrediter för
            att nå de svenska klimatmålen ska upphöra , om jag avser att verka
            internationellt för att i-länderna ska minska sina utsläpp på
            riktigt i stället för att förlita sig på billiga och osäkra kredituppköp
            och om jag avser att agera mot Energimyndighetens uppköp av utsläppskrediter
            med tveksam social och klimatmässig nytta.
          </note>
          <note>
            Regeringen s ståndpunkt är att Sverige så långt det är möjligt
            ska nå det nationella klimat målet till 2020 med åtgärder inom
            landet. Alliansreger ­ ingen ansåg att en tredjedel av målet skulle
            täckas med internationella krediter. Den nuvarande regeringen
            har annullerat alla internationella krediter som har levererats
            till Sverige , vilket innebär att de inte har använts för att
            uppnå de svenska klimat mål en utan utgjort extra klimatnytta.
          </note>
          <note>
            Sverige har antagit ett mål om att nå nettonollutsläpp till 2045.
            Det är mycket sannolikt att det kommer att finnas vissa återstående
            utsläpp . Det k limat politiska ramverket tillåter därför användning
            av kompletterande åtgärder till en begränsad del för att möjliggöra
            nettonollutsläpp . U tredning ­ en om negativa utsläpp ska presentera
            sitt betänkande senare i januari , och den ska ge förslag på vilka
            åtgärder som bör vidtas. Jag vill inte föregripa utredningen .
          </note>
          <note>
            Sverige har tidigare under många år investerat i projekt inom
            den så kallade mekanismen för ren utveckling, clean development
            mechanism, CDM, som skapades under Kyotoproto ­ kollet . Sverige
            har inte ingått några nya sådana avtal sedan 2016 utan arbetar
            i stället för att utveckla nya internationella samarbetsformer
            under Paris ­ avtalet s artikel 6 . G enerellt kan man säga att
            huvudsyftet med CDM under Kyotoprotokollet var att skapa flexibilitet
            kring var de industrialiserade länderna ville genomföra utsläppsminskningar
            för att kunna nå sina mål på ett kostnadseffektivt sätt, samtidigt
            som det skulle bidra till hållbar utveck ­ ling i utvecklingsländer.
            Parisavtalet har kvar flexibiliteten men har ett explicit krav
            på att insatse r ska bidra till en ökad ambition snivå . Det är
            positivt om länder vill sam ­ arbeta för att öka takten för utsläppsminskningar
            och om det kan bidra till att vi klara r Parisavtalets 1,5-gradersmål.
          </note>
          <note>
            Det är förstås centralt att internationella samarbeten under
            Parisavtalet leder till verkliga utsläppsminskningar med hög miljöintegritet.
            Det förutsätter ett robust och transparent ramverk. Sveriges linje
            vid FN:s klimatmöte COP 25 i Madrid var också att hellre vänta
            med en överenskommelse än att acceptera otillräckliga regler.
            Regeringen kommer att fortsatt arbeta för ett strikt regel ­ verk
            för artikel 6.
          </note>
          <note>
            När det gäller internationella insatser för att minska utsläppen
            delar jag Jens Holms syn att betydligt mer behöver göras för att
            vi ska nå Parisavtalets mål. Därför är regeringen också pådrivande
            för ökad ambition globalt. Sverige, EU och andra rika länder ska
            gå före, och vi ska driva på andra länder som skrivit under Parisavtalet.
            I det sammanhanget kan jag konstatera att Sverige har varit starkt
            pådrivande när EU nyligen enades om målet att nå nettonollutsläpp
            till 2050. Vi är också den medlemsstat som driver den mest ambitiösa
            linjen för skärpning av EU:s mål till 2030, som ska ses över i
            år för att kunna höja EU:s åtagande under Parisavtalet.
          </note>
          <note type="speaker">
            Anf. 9 JENS HOLM (V):
          </note>
          <note>
            Fru talman! Jag vill t acka miljö- och klimatministern för svaret
            på min interpellation som handlar om svenska uppköp av tveksamma
            utsläppskrediter i utvecklingsländer. Jag tycker att detta är
            en viktig fråga eftersom Sverige åtminstone tidigare har varit
            en av världens största uppköpare av utsläppskrediter.
          </note>
          <note>
            Vi i Vänsterpartiet har länge kritiserat det här systemet eftersom
            det bygger på att utvecklingsländerna hjälper i-länder, rika länder,
            att minska sina utsläpp. Projekten designas och utformas i den
            industrialiserade världen – i Nordamerika, Storbritannien och
            Sverige – och rätt ofta är dessa utsläppsminskningsprojekt, CDM-projekt,
            inte en del av de lokala ländernas utvecklingsstrategi. Ibland
            blir det så knasigt att våra utsläppskrediter hamnar stick i stäv
            med andra viktiga sociala eller miljöpolitiska mål som ett fattigt
            land har.
          </note>
          <note>
            I min interpellation tar jag upp ett antal exempel som Dagens
            Nyheter har avslöjat i omfattande granskningar i en serie artiklar.
            Det handlar till exempel om projekt i Uganda som den svenska Energimyndigheten
            har gått in i. Det har handlat om trädplantering i form av plantage.
            Problemet var bara att det redan fanns folk som levde i området.
            Det var 6 000 småbönder som bedrev verksamhet i området, och de
            tvingades flytta därifrån för att svenska träd skulle planteras
            där.
          </note>
          <note>
            Ett annat exempel är Energimyndighetens bidrag med över 200 miljoner
            kronor för uppköp av energieffektiva spisar som inte alls har
            levererat den klimatnytta och bättre luft som de var avsedda att
            leda till.
          </note>
          <note>
            Detta kritiseras av forskare och debattörer. Man talar om klimatkolo
            ­ nialism. Från tyska Öko-Institut och det svenska Swedish Environment
            In ­ stitute har man sagt att 85 procent av projekten har en låg
            sannolikhet att över huvud taget ge utsläppsminskningar, och det
            är endast 2 procent av projekten som är tydligt additionella,
            alltså är unika och inte skulle ha bli ­ vit av utan de här pengarna.
            Det är alltså bara 2 procent som bidrar till additionalitet. Det
            är ganska anmärkningsvärt.
          </note>
          <note>
            Jag tycker att och miljö- och klimatministerns svar till mig
            är bra i så måtto att den svenska linjen är att vi i så stor utsträckning
            som möjligt ska göra våra utsläppsminskningar på hemmaplan, men
            jag får inget svar på min fråga om de specifika projekt som Energimyndigheten
            har gått in i. Vad avser ministern att göra åt dem? Avser ministern
            att till exempel tillsätta en granskning av Energimyndighetens
            uppköp av tveksamma utsläppskrediter i andra länder? Även Vattenfall,
            vårt största statliga bolag, har liknande utsläppskrediter som
            också är mycket tveksamma. Avser ministern att agera även mot
            dem? Det skulle jag vilja veta.
          </note>
          <note type="speaker">
            Anf. 10 Miljö- och klimatminister ISABELLA LÖVIN (MP):
          </note>
          <note>
            Fru talman! Tack, Jens Holm, för att du tar upp en väldigt viktig
            fråga i Sveriges riksdag och i världen!
          </note>
          <note>
            Först och främst är det oerhört viktigt att allt vi gör från
            och med nu handlar om riktiga utsläppsminskningar. Jag är väldigt
            glad över att Parisavtalet har vänt på logiken från Kyotoprotokollet.
            Kyotoprotokollet handlade på riktigt om att rika länder inte skulle
            behöva göra utsläppsminskningar själva utan i stället kunna köpa
            mycket billigare så kallade utsläppskrediter i andra länder. Det
            är viktigt att uppmärksamma att det finns tvivel på om alla dessa
            så kallade CDM-projekt verkligen har lett till riktiga utsläppsminskningar.
          </note>
          <note>
            Vi är mycket noga med att genomförandet av Parisavtalets artikel
            6 ska bli bra. Grundföresatsen är att vi själva i varje land ska
            minska våra utsläpp. De rika länderna kan inte köpa avlatsbrev,
            utan artikel 6 lägger fast ramen för vilka internationella samarbeten
            vi kan ha med andra länder för att öka takten när det gäller att
            minska utsläppen. Det är viktigt, och Sverige jobbar aktivt för
            att artikel 6 ska genomföras strikt. Vi ska veta att det blir
            additionella utsläppsminskningar, det vill säga sådant som inte
            skulle bli av annars.
          </note>
          <note>
            Jens Holm tar upp skogsprojektet i Uganda, Kachung. Det var ett
            projekt som Energimyndigheten ingick 2011. År 2015 uppdagades
            missförhållanden i relation till det projektet. Det är det enda
            skogsprojekt som Energimyndigheten har ingått i. Nu följer man
            upp detta kontinuerligt med en åtgärdsplan, med egna platsbesök
            och med oberoende granskningar för att se till att de villkor
            som man nu har fått igenom i det specifika projektet efterlevs.
          </note>
          <note>
            Man fortsätter inte med skogsprojekt, för det finns många frågetecken
            kring det. Tränger det ut livsmedelsförsörjning? Handlar det i
            vissa fall om människofördrivning? Permanensen är också viktig
            när man odlar skog – att den inte huggs ned eller bränns ned i
            ett senare skede – så att vi verkligen vet att det är utsläppsminskningar.
          </note>
          <note>
            När det handlar om spisar vill jag verkligen understryka att
            det projekt som beskrevs i Dagens Nyheter inte är ett spisprojekt
            som Energimyndigheten har gått in i. Man har gått in i 14 spisprojekt
            i Afrika. De har inte – förutom ett projekt – handlat om att dela
            ut spisar gratis. Man har gjort uppföljning av detta. Det är helt
            enkelt inte samma projekt som beskrevs i Dagens Nyheter. Och det
            är viktigt att det finns fungerande system för underhåll och reparation
            om den här typen av spisprojekt ska kunna fungera.
          </note>
          <note>
            Sedan gäller det siffran 2 procent och tydlig additionalitet.
            Den studien är förstås väldigt viktig, men den har metoder som
            är väldigt övergripande. Man tittar på sektorer snarare än på
            enskilda projekt. Det besked jag får från vår myndighet är att
            man behöver titta på varje projekt för sig för att kunna avgöra
            om det verkligen är en additionalitet.
          </note>
          <note>
            Vi har tydliga instruktioner till våra myndigheter att vi ska
            leva upp till Parisavtalet. Vi ska leva upp till Agenda 2030 och
            politiken för global utveckling. Vi har väldigt tydliga skrivningar
            om att allt som Sverige ska göra ska bidra till hållbar utveckling.
            Det gäller även så kallad klimatkompensering för enskilda myndigheter.
          </note>
          <note type="speaker">
            Anf. 11 JENS HOLM (V):
          </note>
          <note>
            Fru talman! Tack, ministern, för de svaren! Jag vill börja med
            att säga att förhandlingarna om Parisavtalets artikel 6 är extremt
            viktiga. Jag stöder fullt ut att vi verkligen ska få en riktigt
            strikt och tydlig artikel därvidlag.
          </note>
          <note>
            Nästan oavsett hur den formuleras kommer vi att fortsätta att
            ha projekt för klimatkompensation och projekt för köp av utsläppskrediter.
            Så kommer det att vara nästan oavsett hur välvilliga formuleringar
            vi har i ett internationellt traktat. Det är, ärligt talat, det
            som händer på marken som verkligen gör skillnad. Grundproblemet
            är att detta är projekt som designas i västvärlden och som ska
            utföras i utvecklingsländer på andra sidan jordklotet. De är inte
            en del av de lokala utvecklingsländernas nationella utvecklingsstrategier
            – och de utvärderas sedan av byråer som oftast kommer från västvärlden.
          </note>
          <note>
            Jag har svårt att se att artikel 6 verkligen kommer att reda
            ut den problematiken, i synnerhet när den internationella luftfartens
            klimatkompensationsprogram, Corsia, rullas ut i full skala från
            och med nästa år. Vi pratar om att man ska minska utsläppen med
            motsvarande 164 miljoner ton de närmaste 14 åren. Det kommer alltså
            att vara en gigantisk mängd nya projekt av mycket tveksam karaktär
            i utvecklingsländer.
          </note>
          <note>
            På vilket sätt kommer den svenska regeringen att säkerställa
            att alla nya klimatprojekt inom ramen för Corsia kommer att ha
            en hög miljö- och klimatintegritet? Corsia är ju något som den
            svenska regeringen stöder. Vi i Vänsterpartiet sa: Vi tror inte
            på det här. Vi har sagt nej till det.
          </note>
          <note>
            Sedan gäller det Energimyndighetens projekt. När det gäller trädplantagen
            stämmer det att Energimyndigheten har gjort en egen granskning.
            Det togs också upp i en av Dagens Nyheters artiklar. Man försökte
            faktiskt mörklägga kritik som kom upp i den granskningen. Jag
            vet inte om ministern uppmärksammade det, men det visar på att
            vår myndighet har väldigt svårt att hantera denna problematik
            – det måste jag säga.
          </note>
          <note>
            Jag vill återigen fråga: Har ministern vidtagit några åtgärder
            gentemot Energimyndigheten för att bringa klarhet i detta och
            i andra CDM-projekt i utvecklingsländer? Om inte undrar jag: Tänker
            ministern göra det?
          </note>
          <note>
            Något som tangerar detta är förstås de 6 000 bönder som tvångsför
            ­ drevs från området. Hur hanterar Energimyndigheten de individerna?
            Ger man någon form av kompensation och upprättelse till de här
            personerna? Har de fått nya jordplättar att bruka? Vad gör Sverige
            i detta avseende? Vad gör ministern? Det skulle jag vilja veta.
          </note>
          <note>
            Jag tycker att det var intressant att få ett tydliggörande om
            spisprojek ­ ten i de olika afrikanska länderna. Ministern menar
            att den kritik mot dessa spisprojekt som har framkommit i Dagens
            Nyheter inte rör Energimyndighetens spisprojekt. Då skulle jag
            bara vilja fråga: Anser ministern att de spisprojekt som Energimyndigheten
            har gått in i har fungerat väl och varit tydligt additionella
            ur ett klimatperspektiv?
          </note>
          <note type="speaker">
            Anf. 12 Miljö- och klimatminister ISABELLA LÖVIN (MP):
          </note>
          <note>
            Fru talman! Tack, Jens Holm, för de uppföljande frågorna! Vad
            gäller artikel 6 i Parisavtalet handlar det om internationellt
            samarbete. Det är i princip bra. Ingenting säger att det ska vara
            mellan i-länder och u-länder. I praktiken ska Parisavtalet ha
            avskaffat en uppdelning av världen i två. Under Kyotoprotokollet
            fanns det annex 1-länder och annex 2-länder. Men det finns ingenting
            som hindrar att detta också sker mellan i-länder.
          </note>
          <note>
            Vi måste förstås vara väldigt uppmärksamma på att det , särskilt
            när det sker samarbete med de minst utvecklade länderna , finns
            en institutionell brist på kapacitet. Det kan också finnas andra
            saker som ligger i korten, som korruption och liknande. Man måste
            vara uppmärksam på detta, så att man vet vad man gör för någonting.
          </note>
          <note>
            Det vi nu fokuserar på är att det ska finnas strikta regler så
            att vi slipper se dubbelbokföring och så att det verkligen är
            additionella projekt. Men det handlar också om att mänskliga rättigheter
            ska vara med i artikel 6. Tyvärr måste jag säga att det finns
            länder som motsätter sig att mänskliga rättigheter nämns i förhållande
            till artikel 6. Där är vi i dag i världen, och det är ytterst
            beklagligt.
          </note>
          <note>
            När det handlar om Corsia ser vi att det är ett första steg i
            att även flyget ska ta någon form av klimatansvar och börja arbeta
            med det. Man måste få bort utsläppen. Vi är långt ifrån där vi
            behöver vara. Vi vet ju vad forskningen säger. Alla utsläpp måste
            bort till mitten av detta århundrade om vi inte ska få en klimatkris.
            Det kan också handla om att vi får en mycket stor användning av
            negativa utsläpp genom CCS.
          </note>
          <note>
            Här har vi varit noga med att Corsia inte ska ersätta att flyget
            ingår i EU:s utsläppshandelssystem. Vi såg i går att EU-parlamentet
            röstade ja till kommissionens Green Deal, där man bland annat
            föreslog att sjöfartens utsläpp skulle införlivas i utsläppshandelssystemet.
          </note>
          <note>
            Det är mycket som behöver skruvas på vad gäller dessa frågor.
            Vi får ta det steg för steg. Vår hållning är hela tiden att det
            är oerhört viktigt med mänskliga rättigheter och additionalitet
            och att det exempelvis ska handla om permanens i skogsprojekt.
            Vi har föreslagit inom Corsia att det i skogsprojekt ska vara
            minst 100 års permanens, så att man inte avverkar inom 20 år eller
            liknande. Då ger det ingen klimateffekt.
          </note>
          <note>
            Departementet har en kontinuerlig dialog med Energimyndigheten,
            och vi har naturligtvis , utifrån de tidningsartiklar som har
            varit , haft ytterligare dialog. Vi har en tydlig bild av att
            vi följer de riktlinjer som finns. Och jag vill upprepa att Sverige
            sedan 2016 inte ingått i några nya CDM-projekt. Men de vi redan
            har ingått i löper till 2022, och dem avvecklar vi inte, för det
            vore väldigt ansvarslöst att göra det.
          </note>
          <note>
            Spisprojekten är av en helt annan karaktär. Det är inte spisar
            som delas ut gratis, förutom i ett av projekten. Man har följt
            upp och funnit att det finns fungerande system för underhåll och
            reparation.
          </note>
          <note>
            Det här är ett också ett bra kvitto på det som för övrigt förra
            årets Nobelpristagare vad gäller bistånd pekar på: att det för
            ett framgångsrikt bistånd kan handla om att man köper och är engagerad
            i någonting. Just de här spisprojekten har vi ingen anledning
            att tro att de inte fungerar.
          </note>
          <note type="speaker">
            Anf. 13 JENS HOLM (V):
          </note>
          <note>
            Fru talman! Även om vi skulle önska det är det inte så att Parisavtalet
            avskaffar klyftorna som finns i världen. Det finns en rik värld
            och en fattig värld, och så finns det rätt mycket däremellan också.
          </note>
          <note>
            Visst är det jättebra med internationellt samarbete på klimatområdet,
            men det som oroar mig är att utsläppskrediter kommer att fortsätta
            att finnas kvar. Med Corsia kommer vi att få otroligt mycket nya
            utsläppskre ­ diter. När det blir mycket utsläppsrätter på samma
            gång vet vi att man vill rulla ut dem fort, och då är risken uppenbar
            att det blir dålig kvalitet i dem.
          </note>
          <note>
            Jag har en konkret fråga. Är det så att även Corsia kommer att
            omfattas av artikel 6 i Parisavtalet? Jag vill också ha svar på
            om ministern anser att Corsia är ett effektivt sätt att minska
            flygets utsläpp.
          </note>
          <note>
            Vad gäller Energimyndighetens klimatprojekt har regeringen inte
            tillåtit några nya utsläppskrediter efter 2016. Det är bra. Men
            regeringen har ju ansvar för det som pågår här och nu, och jag
            tycker att man ska reagera kraftfullt om man ser stora felaktigheter.
          </note>
          <note>
            Jag tycker kanske inte att den dialog som förs med Energimyndigheten
            är det kraftfullaste verktyget. Regeringen skulle i stället kunna
            uppmana Energimyndigheten att göra en egen granskning av alla
            utsläppsminskningsprojekt som man har i utvecklingsländer. Det
            gäller också Vattenfall, som historiskt sett har varit en väldigt
            stor uppköpare av projekt i utveck ­ lingsländer.
          </note>
          <note>
            Min sista fråga rörde de 6 000 bönderna som har blivit tvångsfördrivna
            från sina marker. Vad gör ministern åt det? Har de fått någon
            kompensa ­ tion?
          </note>
          <note type="speaker">
            Anf. 14 Miljö- och klimatminister ISABELLA LÖVIN (MP):
          </note>
          <note>
            Fru talman! Det stämmer att Sverige stöder det som pågår inom
            ICAO för att också flyget ska ha ett klimatmål och för att man
            ska minska utsläppen och vara i linje med Parisavtalets 1,5-gradersmål.
          </note>
          <note>
            Vi anser inte heller att Corsia räcker som styrmedel, så vi behöver
            forts ätta att se till att flyget ingår i EU:s utsläppshandelssystem.
            Vi driver även på för att man internationellt ska ha möjlighet
            att beskatta flygbränsle. Vi driver på för att biodrivmedel ska
            kunna blandas in, och vi vill förstås också se till att vi minskar
            onödigt flygande. Huvudmålet är att även flyget måste klara Parisavtalets
            mål om 1,5 grad er , och steg för steg måste vi ta oss dit.
          </note>
          <note>
            Kommer utsläppskrediterna inom Corsia att täckas av artikel 6?
            Jag måste svara nej på detta. Det är inte alls samma avtal, så
            det gör det inte. Däremot driver vi samma principer vad gäller
            Corsia. Vår ingång är egentligen att man inte ska ha krediter,
            utan att man ska se till att minska sina egna utsläpp också.
          </note>
          <note>
            Jag kan inte svara på vilken ersättning de 6 000 bönderna har
            fått. Jag vet att man har uppföljning tillsammans med den ugandiska
            staten och projektdrivaren, som heter Green Resources. Man har
            uppdagat missförhållandena och förbättrat förhållandena för lokalbefolkningen,
            bland annat i form av bättre tillgång till mat och vatten. Man
            har också dialog med lokalbefolkningen.
          </note>
          <note>
            Interpellationsdebatten var härmed avslutad.
          </note>
          <note>
            § 4 Svar på interpellation 2019/20:158 om regeringens tillåtlighetsprövning
          </note>
          <note type="speaker">
            Anf. 15 Miljö- och klimatminister ISABELLA LÖVIN (MP):
          </note>
          <note>
            Fru talman! Louise Meijer har ställt tre frågor till mig mot
            bakgrund av att regeringen har förbehållit sig att pröva tillåtligheten
            av en tilltänkt verksamhet vid Preemraff i Lysekil.
          </note>
          <note>
            Hon har frågat hur jag motiverar att regeringen övertar processen
            från våra domstolar i det här skedet av processen, om jag kan
            garantera att regeringen i framtiden inte tar över en tillåtlighetsprövning
            när dom har fallit i den första instansen , hur jag ser på svensk
            exportpolitik som en del av klimatpolitiken och vilka åtgärder
            som vidtas för att öka svensk export.
          </note>
          <note>
            Regeringen s prövning av tillåtligheten av verksamheter regleras
            i 17 kap. miljöbalken. Utgångspunkten är att tillstånd till miljöfarlig
            verksamhet prövas av mark- och miljödomstolarna eller miljöprövningsdelegationerna.
            Regeringen har dock en möjlighet att förbehålla sig tillåtlighets
            prövningen av vissa ärenden enligt miljöbalken. Det gäller bland
            annat om verksamheten kan antas få en betydande omfattning i fråga
            om att motverka syftet med miljöbalken, som är att främja en hållbar
            utveckling. Regeringens prövning av tillåtlighet görs – precis
            som i domstol och miljöprövningsdelegation – utifrån reglerna
            i miljöbalken och gälland e EU-rätt.
          </note>
          <note>
            Regeringens beslut att förbehålla sig tillåtlighetsprövningen
            av en verksamhet sker som regel efter underrättelse från en myndighet
            eller kommun. Gällande Preemraff Lysekil fattade regeringen beslut
            om att förbehålla sig prövningen av tillåtligheten efter underrättelse
            från Naturvårdsverket. Det är en fördel om denna underrättelse
            kommer i ett tidigt skede , men det finns ingen bortre tidsgräns
            för när den kan ske.
          </note>
          <note>
            I fallet Preemraff Lysekil inkom denna underrättelse efter att
            målet överklagats till Mark- och miljööverdomstolen. Jag kan inte
            spekulera i regeringens framtida handlande, eftersom en saklig
            bedömning måste göras i varje enskilt fall. Däremot vill jag poängtera
            att det är fördelaktigt om regeringen underrättas i ett tidigt
            skede av en prövningsprocess.
          </note>
          <note>
            Att regeringen i det fall som Louise Meijer nämner har förbehållit
            sig tillåtlighetsprövningen beror på att den planerade verksamheten
            vid Preemraff Lysekil kan antas komma att ha en stor påverkan
            på möjligheten att nå klimatmålen .
          </note>
          <note>
            Regeringen överlämnade nyligen den första klimatpolitiska handlingsplanen
            till riksdagen. Den övergripande ansatsen i handlingsplanen är
            att öka ansträngningar na för att integrera klimatpolitiken i
            alla relevanta politikområden. Det gäller även exportpolitiken.
          </note>
          <note>
            Sveriges välstånd är byggt på att innovativa exportföretag har
            förnya t och ställ t om sin produktion och sina produkter i takt
            med att marknader na har förändrats . Med ambitiösa klimatåtgärder
            stimulerar vi den innova ­ tionskraft som behövs för att vi även
            i framtiden ska ha starka exportföre ­ tag.
          </note>
          <note>
            Att svenska företag går i bräschen genom utveckling, kommersialiser
            ­ ing och export av klimatsmarta produkter och tjänster kan dessutom
            innebära att utsläppen minskar både i Sverige och globalt på de
            marknader till vilka dessa företag exporterar. Svenska företag
            visar på detta sätt hur vägen till ett fossilfritt välfärdssamhälle
            ser ut.
          </note>
          <note>
            För att stärka den svenska exporten har regeringen , tillsammans
            med Liberalerna och Centerpartiet , lanserat en utvecklad export-
            och investering s strategi för att skapa jobb och tillväxt i hela
            landet. Sveriges nya export- och investeringsstrategi ska bidra
            till de globala målen för hållbar utveckling i Agenda 2030 och
            till uppfyllandet av Parisavtalet.
          </note>
          <note>
            Till sist vill jag bemöta Louise Meijers påpekande om att Sverige
            en ­ dast står för 1 promille av de globala utsläppen och att
            klimatfrågan är global.
          </note>
          <note>
            Regeringen har ett ansvar att bedriva en politik för att nå de
            miljö- och klimatmål som Sveriges riksdag har slagit fast. Enligt
            klimatmålet ska nettoutsläppen av växthusgaser vara noll 2045.
            D et övergripande målet för miljöpolitiken är a tt till nästa
            generation lämna över ett samhälle där de stora miljöproblemen
            är lösta utan att orsaka ökade miljö- och hälsopro ­ blem utanför
            Sveriges gränser.
          </note>
          <note>
            Sveriges politik har betydelse långt utanför landets gränser.
            Att vi fortsätt er att gå före i klimatfrågan är något som också
            får andra länder att följa efter och våga ta steg framåt.
          </note>
          <note type="speaker">
            Anf. 16 LOUISE MEIJER (M):
          </note>
          <note>
            Fru talman! Tack, statsrådet, för svaret!
          </note>
          <note>
            Polen, Ungern och Turkiet – p å senare år har domstolarnas oberoende
            i flera länder undergrävts genom auktoritära politiska beslut
            och ingripanden. Kritiken från omvärlden, inte minst från Sverige,
            har på goda grunder varit hård och entydig.
          </note>
          <note>
            Tyvärr visar den svenska regeringen inte samma engagemang för
            att stärka rättsstaten här hemma. Förstärkningar av domstolars
            självständighet dras i långbänk. Nödvändiga tillskott av resurser
            uteblir. Och det senaste: Regeringen drar sig uppenbarligen inte
            för att kliva in och politiskt överpröva domstolars beslut.
          </note>
          <note>
            I somras beslutade regeringen att ta över den rättsliga prövningen
            av drivmedelsbolaget Preems utbyggnad av raffinaderiet i Lysekil
            från Mark- och miljööverdomstolen. Det betyder att det blir regeringen
            som bestämmer om företaget får bygga ut eller inte – detta sedan
            Mark- och miljödomstolen vid Vänersborgs tingsrätt först godkänt
            Preems planer. Det beslutet överklagades sedan till Mark- och
            miljööverdomstolen, som tog upp målet. Men först därefter klev
            regeringen in på banan och ville ta över prövningen. Mot detta
            förfarande har många juridiska experter varit myck ­ et kritiska.
          </note>
          <note>
            Man kan säga att Miljöpartiet förlorar i första instans, är missnöjd
            a med detta och tar då över prövningen. Vi vet också att statsrådet
            i Ekots lördagsintervju har sagt att det absolut inte är hållbart
            att investera i den typen av verksamhet. För mig framstår det
            som att regeringen redan har dömt i frågan innan man har gjort
            prövningen. Tänk om en nämndeman hade sagt att alla misshandelsfall
            borde leda till fängelse, men just denna misshandel ska prövas
            enskilt. Det hade blivit ett ramaskri, och rättegång ­ en hade
            fått tas om.
          </note>
          <note>
            Det kommer också som en överraskning att klimatlagen kan användas
            för att ta över processer i ett sent skede. När klimatlagen lades
            fram sa Lagrådet nämligen att den var vag och inte hade några
            skarpa rättsliga konsekvenser. Nu vet vi att Miljöpartiet genom
            klimatlagen har infört en ny institution i Sverige, nämligen den
            att regeringen mitt i en domstolspro ­ cess kan överpröva domstolens
            beslut om tillstånd för att pröva verksamheten utifrån koldioxidutsläpp.
          </note>
          <note>
            Jag tycker att en regering ska vara ärlig och säga att när man
            inför en ny lag är bevekelsegrunden att regeringen ska kunna pröva
            koldioxidinten ­ siva verksamheter och huruvida de ska få ligga
            i Sverige eller inte. Det hade varit ett ärligt sätt att säga
            att det är det här regeringen vill göra och det är det som ska
            prövas.
          </note>
          <note>
            Då blir den omedelbara konsekvensen för företagare, tänker jag
            mig, att undra vem som står näst på tur. Är det min verksamhet?
            Nu när jag ska ansöka om ett nytt tillstånd som tar många år,
            är krångligt och kostar mycket att ta fram, är det inte bara den
            långa tiden jag ska oroa mig över, utan det är också att regeringen
            ska ta över min tillståndsprocess för att pröva den mot något
            som min ansökan inte har handlat om. Det är inte nog med att jag
            kan få ett bra beslut i första instans – det räcker inte, och
            det stannar inte där – utan regeringen kan kliva in och säga att
            beslutet inte gäller och att frågan ska prövas mot något annat
            än vad ansökan gäller.
          </note>
          <note>
            Jag ställer mig frågande till agerandet, och jag undrar hur regeringen
            egentligen ser på detta. Jag menar som moderat att ändamålet här
            inte helgar medlen. När man bekämpar monster måste man vara noga
            så att man inte själv blir monstret. Hur ser statsrådet på detta?
          </note>
          <note type="speaker">
            Anf. 17 Miljö- och klimatminister ISABELLA LÖVIN (MP):
          </note>
          <note>
            Fru talman! Jag välkomnar frågan så att vi kan förklara för Moderaternas
            klimatpolitiska talesperson hur processen går till.
          </note>
          <note>
            Först och främst är det absolut inte ovanligt att regeringen
            provar tillåtligheten av stora verksamheter. Till exempel kan
            nämnas vägprojekt som E4 Förbifart Stockholm, Ostlänken, det slutliga
            förvaret av kärnbränsle i Östhammar och en ny farled till Södertälje.
            Alla dessa ligger på regeringens bord.
          </note>
          <note>
            Sedan var det ett antal instanser, personer och organisationer
            som un ­ derrättade regeringen om den planerade utbyggnaden av
            Preemraff i Lyse ­ kil. Det är en väsentligt stor investering
            vad beträffar påverkan på miljö och vår förmåga att nå upp till
            de av riksdagen beslutade klimatmålen. Det här skulle öka utsläppen
            för Sveriges del med 3 procent, eller 3,4 miljoner ton.
          </note>
          <note>
            Därför underrättade Naturvårdsverket regeringen. Det gjorde man
            efter det att klimatlagen hade trätt i kraft. Naturvårdsverket
            – vår myndighet – hänvisade till klimatlagen. Det är alltså inte
            så att Miljöpartiet har förlorat i någon som helst instans eller
            har lagt sig i en rättsprocess, utan det här är en fullständigt
            vanlig process. Nej, den är inte vanlig eftersom det är första
            gången en myndighet hänvisar till klimatlagen, men att regeringen
            får in den här typen av ärenden är inte ovanligt.
          </note>
          <note>
            Det är i och för sig önskvärt att den typen av ärenden lyfts
            upp så tidigt som möjligt i en rättsprocess. Enligt miljöbalken
            ska regeringen omedelbart lämna besked till domstolen i de fall
            regeringen förbehåller sig prövningen. Med detta menas att när
            väl regeringen har fattat ett beslut om förbehåll ska det beslutet
            genast skickas till domstolarna så att de kan anpassa sin handläggning
            av och bereda ärendet på ett riktigt sätt.
          </note>
          <note>
            Det har tidigare hänt att Mark- och miljööverdomstolen har beslutat
            att överlämna ett överklagat ärende till regeringen trots att
            mark- och miljödomstolen har dömt i målet.
          </note>
          <note>
            Det här är förstås en viktig fråga för hur regeringen ska klara
            att leva upp till klimatlagen, som är beslutad av riksdagen. Där
            har vi sagt att varje regering har ett ansvar för att vi ska kunna
            klara att nå nettonollutsläpp till 2045. Det regeringen ska göra
            är naturligtvis inte att besluta i varje enskilt fall för nya
            verksamheter, utan vi har satt igång en utredning för att se över
            all relevant lagstiftning för att det ska vara klart och tydligt
            hur man ska bedöma i de fallen. Miljöbalken är helt central i
            frågan, och en utredning ska titta på den. Direktiven till utredningen
            är klara, men en utredare har ännu inte utsetts.
          </note>
          <note>
            Jag håller absolut med om att det är viktigt med tydlighet. Här
            vill vi förtydliga ytterligare, och enligt miljöbalken har regeringen
            rätt att lyfta upp ett ärende av denna dignitet.
          </note>
          <note type="speaker">
            Anf. 18 LOUISE MEIJER (M):
          </note>
          <note>
            Fru talman! Statsrådet sa att hon kunde förklara för mig som
            klimatpolitisk talesperson hur processen fungerar. Jag som jurist
            reagerar då kraftfullt mot att statsrådet menar att ordet ”omedelbart”
            i lagen skulle betyda att regeringen kan ta hur god tid på sig
            som helst att fundera över när, var och hur man ska komma in i
            processen. Det är när man väl har bestämt sig som omedelbartkriteriet
            kommer in. Så fort man har bestämt sig ska man omedelbart meddela
            att man har bestämt sig. Men det blir en alldeles förvirrad tolkning
            av begreppet omedelbart.
          </note>
          <note>
            Omedelbart handlar om att regeringen omedelbart meddelar att
            den tar över en prövning så fort ett mål drar igång. När en ansökan
            lämnas in till en underrätt bör regeringen , i det skedet , berätta
            att underrätten inte behöver pröva ansökan eftersom regeringen
            kommer att göra det. Det är inte tanken att man från en politisk
            ställning ska överpröva ett redan existeran ­ de domslut, vilket
            är det man gör nu.
          </note>
          <note>
            Statsrådet berättade i vilka andra typer av situationer regeringen
            har gjort en prövning. Det är förstås helt riktigt. Det anmärkningsvärda
            med det här fallet är att detta aldrig tidigare har skett. Det
            har aldrig tidigare hänt att en regering efter att ett domslut
            har fallit går in i processen och tar över processen. Inte nog
            med att man tar över processen – man uttalar sig också om bevekelsegrunderna
            för övertagandet genom att uttrycka i en intervju att en sådan
            typ av verksamhet inte är önskvärd.
          </note>
          <note>
            I svaret från statsrådet och Regeringskansliet noterar jag också
            att man säger att det inte finns någon bortre gräns för när regeringen
            kan gå in och ta över ett sådant här beslut, utan det får avgöras
            från fall till fall. Det betyder ju att företag som vill lämna
            in tillståndsansökningar till svenska domstolar måste oroa sig
            inte bara över tillståndsansökningen som sådan , utan också över
            lotteriet gällande huruvida regeringen i deras fall kommer att
            ta över processen och pröva utsläppen.
          </note>
          <note>
            Statsrådet sa också att regeringen blev underrättad och att det
            var först då regeringen initierade en tankekraftsperiod kring
            huruvida man skulle ta över processen eller inte. Då måste jag
            fråga: Var det så att regeringen inte visste att denna ansökan
            låg på bordet och att man först när man blev underrättad gick
            in och funderade på om man själv skulle pröva den eller inte?
            Det verkar ju väldigt märkligt att man inte var medveten om den
            stora expandering som nu faktiskt kommer att ske.
          </note>
          <note>
            Mot denna bakgrund blir min fråga till statsrådet: Betyder detta
            att verksamheter och företag i Sverige numera kan vänta sig två
            processer från den svenska regeringen och från svenska myndigheter
            och domstolar? Kan de vänta sig delvis en tillståndsansökan, delvis
            en politisk process om utsläppen? Är det så man ska tolka det?
          </note>
          <note>
            Jag tror att vi behöver att besked här; det gäller ju företagens
            villkor, planering, långsiktighet, konkurrenskraft och så vidare.
            Är det numera så att svenska företag när de lämnar in tillståndsansökningar
            till domstolar också ska förvänta sig att deras koldioxidutsläpp
            kommer att prövas av en miljöpartistisk och socialdemokratisk
            regering?
          </note>
          <note type="speaker">
            Anf. 19 Miljö- och klimatminister ISABELLA LÖVIN (MP):
          </note>
          <note>
            Fru talman! Riksdagen har beslutat att Sverige ska ha nettonollutsläpp
            2045. Vi har beslutat om en klimatlag, och även Louise Meijers
            parti står bekom detta. Vi ser att detta är ett nytt skede där
            vi måste ställa om all verksamhet för att vi ska kunna klara klimatmålen
            på sikt.
          </note>
          <note>
            För att svara på Louise Meijers fråga: Det var inte så att vi
            tog över ett ärende efter att ett domslut hade fallit. Det var
            ju så att ärendet hade över ­ klagats och att domstolen hade beslutat
            att ta upp det. Det var då vår myn ­ dighet reagerade och underrättade
            regeringen. Länsstyrelsen i Västra Gö ­ taland underrättade också
            regeringen, och Naturskyddsföreningen och fle ­ ra privatpersoner
            gjorde detsamma.
          </note>
          <note>
            Detta skedde utifrån den klimatlag som inte fanns när ärendet
            inleddes. Vi har alltså en ny lag, och det är viktigt att vi kan
            pröva verksamheter som tydligt är försvårande för att vi ska uppnå
            det som är det övergripande målet i miljöbalken, nämligen att
            vi ska klara miljömålen. Ett klimatmål är ett av dessa miljömål.
          </note>
          <note>
            Jag vill upprepa att det är viktigt för regeringen att vi ser
            över all relevant lagstiftning så att det blir tydligt att vi
            inte försvårar för denna eller kommande regeringar att uppnå klimatmålen.
            Hela Sverige – kommuner, företag och näringsliv – ska ha tydliga
            regler och lagar att förhålla sig till så att man vet vad som
            gäller.
          </note>
          <note>
            Om regeringen inte hade valt att ta upp detta ärende hade vi
            haft ett betydligt mindre handlingsutrymme – det hade försvårat
            för regeringen att uppnå klimatmålen. Det är denna politiska bedömning
            som måste in i ett sådant här stort ärende, som påverkar vår förmåga
            att nå de av riksdagen beslutade målen när det handlar om att
            nå klimatneutralitet till 2045.
          </note>
          <note>
            Det är viktigt att vi har förutsägbarhet och att vi också har
            ett framgångsrikt näringsliv. Mycket av det som har satts igång
            i Sverige tack vare den klimatlag som vi har antagit är ju oerhört
            positivt. Vi har till exempel väldigt stora investeringar i biobränsle,
            fossilfritt stål, biogas och elektrifiering. Det är en enorm explosion
            av vindkraftsutbyggnad som sker i Sverige tack vare klimatlagen.
            Detta ger stabilitet och förutsättningar för investeringar.
          </note>
          <note>
            Generellt kan man väl säga – och detta kan jag säga både som
            minister och som språkrör – att det inte är hållbart med stora
            investeringar i fossila verksamheter för de enskilda näringsidkarna
            om vi nu tror att vi kommer att uppnå klimatmålen och vara nere
            på nettonollutsläpp 2045. Det är nå ­ gonting som alla investerare
            behöver ta med i sina affärsplaner från och med nu.
          </note>
          <note type="speaker">
            Anf. 20 LOUISE MEIJER (M):
          </note>
          <note>
            Fru talman! Till 2045 ska vi ha nollutsläpp, och det står Moderaterna
            fullt bakom.
          </note>
          <note>
            Från Moderaternas sida ser vi mycket allvarligt på det som nu
            sker, nämligen att regeringen har gått in och tagit över en domstolsprocess
            först efter att ett domslut har fallit.
          </note>
          <note>
            I går kom Konjunkturrådet med en klimatrapport. De konstaterade
            att den svenska klimatpolitiken måste fungera som delmål för att
            se till att vi får ned de globala utsläppen. Mot denna bakgrund
            kan man ju konstatera att raffinaderier i Sverige släpper ut ungefär
            20 procent mindre än motsvarande raffinaderier i Europa.
          </note>
          <note>
            Jag betvivlar inte regeringens engagemang. Jag betvivlar heller
            inte statsrådets ambitioner i denna fråga; jag förstår att det
            är en långvarig politisk drivkraft som har lett fram hit.
          </note>
          <note>
            Det jag däremot betvivlar är de medel och de verktyg som man
            använder sig av för att nå målet. Jag menar att man här inte kan
            säga att målet helgar medlen, utan som jag sa från början måste
            man se upp när man bekämpar monster så att man inte blir ett monster
            själv.
          </note>
          <note>
            Jag menar att det är en farlig väg som vi har slagit in på när
            det går att politiskt överpröva och gå in mitt i en domstolsprocess
            och ta över domstolsprövningen för att göra en politisk prövning
            av utsläppen i Sverige. Då får vi parallella processer varav en
            är en domstolsprocess, som snarare blir lite skenprocessaktig.
            Sedan har vi en politisk process där man vet vilka intentionerna
            och bevekelsegrunderna för övertagandet av processen är, nämligen
            att man inte vill se sådana typer av verksamheter i Sverige.
          </note>
          <note>
            Jag tror att detta är farligt. Det skadar klimatet, det skadar
            företagsamheten, det skadar konkurrenskraften och det skadar Sverige.
            Det är varken en bra klimatpolitik eller en bra politik för Sverige.
          </note>
          <note type="speaker">
            Anf. 21 Miljö- och klimatminister ISABELLA LÖVIN (MP):
          </note>
          <note>
            Fru talman! Jag vill upprepa att detta är en process som följer
            vad miljöbalken ger utrymme för och vad vår myndighet – Naturvårdsverket,
            vår främsta myndighet när det gäller att övervaka klimatet – har
            uttryckt i sin underrättelse.
          </note>
          <note>
            Vi har inte ingripit efter en domstolsprocess, som Louise Meijer
            sa tidigare, utan det var ett överklagat ärende. Vi har också
            ingripit efter att en ny lagstiftning har antagits.
          </note>
          <note>
            När det gäller Sveriges konkurrenskraft är min uppfattning rakt
            motsatt Louise Meijers. Jag är helt övertygad om att en ambitiös
            klimatpolitik är det som driver Sveriges näringsliv framför sig
            på ett väldigt positivt sätt. Vi har ett kvitto på detta i alla
            de klimatfärdplaner som nu har lämnats in till Fossilfritt Sverige.
            Här kan vi visa resten av världen – vilket väcker viss beundran
            och förvåning – att Sverige har kommit långt i att få med näringslivet
            på att vilja visa upp Sverige som ett skyltfönster för hållbarhet.
            Det är en del av Sveriges varumärke som vi ska vara väldigt stolta
            över.
          </note>
          <note>
            Vi ser också att de stora företag som investerar i Sverige är
            villiga att vara med på denna resa. Vi drar även till oss enormt
            mycket nya och stora investeringar. Den största vindkraftsparken
            i Europa anläggs nu i Sverige, den största batterifabriken anläggs
            nu i Skellefteå och vi har en helt världsunik metod för stålproduktion
            utan kol som faktiskt startar i Sverige.
          </note>
          <note>
            När man lyssnar till företrädare för näringslivet som är inblandade
            i detta är det helt klart att det är Sveriges ambitiösa klimatpolitik
            som möjliggör dessa etableringar och investeringar, som bidrar
            till tusentals jobb och väldigt mycket framtidstro, inte minst
            för den svenska landsbygden.
          </note>
          <note>
            Interpellationsdebatten var härmed avslutad.
          </note>
          <note>
            § 5 Svar på interpellation 2019/20:234 om behovet av polisiära
            resurser på vägarna
          </note>
          <note type="speaker">
            Anf. 22 Statsrådet MIKAEL DAMBERG (S):
          </note>
          <note>
            Fru talman! Thomas Morell har frågat mig om jag och regeringen
            avser att förstärka kontrollerna på väg för att öka skyddet för
            den seriösa åkerinäringen.
          </note>
          <note>
            Nyligen debatterade Thomas Morell och jag här i riksdagen de
            polisiära resurserna till kampen mot kriminaliteten på våra vägar
            och frågan om yrkesförarnas trygghet. Vi var då överens om att
            detta är viktiga frågor och att tryggheten måste öka på vägarna,
            på motsvarande sätt som i övriga samhället.
          </note>
          <note>
            Regeringen arbetar hårt för att kriminaliteten ska minska. En
            tillgänglig polis, ett starkt rättsväsen, en god myndighetssamverkan
            men också ändamålsenlig lagstiftning kan bidra till att alla former
            av brottslighet bekämpas. En av regeringens prioriterade frågor
            är därför att fortsätta satsningen på att stärka det polisiära
            arbetet . Samtidigt förstärker vi också de andra delarna av rättskedjan.
          </note>
          <note>
            Den studie som Thomas Morell hänvisar till är en viktig studie.
            Den är gjord av Trafikanalys på uppdrag av regeringen. Studien
            pekar bland annat på att efterfrågan på uppställningsplatser är
            stor och att lastbilschaufförerna är en utsatt grupp. Studien
            visar visserligen inte på någon ökning av brottslighet på uppställningsplatser,
            men samtidigt har Trafikanalys undersökningar visat att ett stort
            antal chaufförer upplever otrygghet och uppger sig blivit utsatta
            för brott och att mörkertalet kan vara stort.
          </note>
          <note>
            Regeringen har sedan studien presenterades vidtagit flera åtgärder
            som syftar till att höja tryggheten i samhället och längs vägarna.
            Trafikverket har till exempel fått i uppdrag att göra en översyn
            av hur brister på säkra uppställningsplatser för yrkestrafiken
            längs större vägar kan avhjälpas . Trafikverket ser nu över hur
            utformningen av rastplatserna kan öka säkerheten och om kameraövervakning
            bör användas i större utsträckning.
          </note>
          <note>
            Vad gäller frågan om ökade kontroller har Polismyndigheten ett
            omfattande uppdrag som ofta innebär svåra avvägningar när det
            gäller resursfördelning mellan olika angelägna arbetsuppgifter
            och geografiska om ­ råden. Det är dock viktigt att Polismyndigheten
            lever upp till sina åtaganden i hela landet. Det är Polismyndigheten
            som avgör hur resurser ska fördelas internt inom organisationen
            och vilka åtgärder som behöver vidtas för att fullgöra de arbetsuppgifter
            och mål som myndigheten har.
          </note>
          <note type="speaker">
            Anf. 23 THOMAS MORELL (SD):
          </note>
          <note>
            Fru talman! Tack för svaret, statsrådet Mikael Damberg!
          </note>
          <note>
            Det var inte så länge sedan som vi stod här och debatterade samma
            fråga, och jag debatterade samma fråga även med statsrådet Tomas
            Eneroth för två dagar sedan. Ni har ju lite olika ansvarsområden,
            men här tangerar de varandra.
          </note>
          <note>
            Strax efter den förra debatten fick jag ett mejl från en åkeriägare.
            Jag läste upp det förra gången och läser det nu också. Det står
            så här: Hej Thomas! Hoppas allt är bra med dig. Vi har dagligen
            ett femtontal chaufförer som tar sin nattvila i hytten, framför
            allt i Stockholm och Mälardalen. Läser i Trailer om risken för
            rån, överfall och inbrott som skapar en otrygg arbetsmiljö för
            många lastbilschaufförer. Kan skriva under på det och får det
            dagligen till mig från våra chaufförer som ligger i hytten och
            känner likadant.
          </note>
          <note>
            Åkeriägaren avslutar mejlet så här: Har för mig att Trafikverket
            har fått i uppgift av regeringen att se över hur bristen på säkra
            uppställningsplatser ska kunna rättas till. Vad har hänt där?
            Ingenting, antar jag. Men problemet är även att enskilda kommuner
            har parkeringsförbud på sina gator. Vi betalar gärna en slant
            för att ha någonstans att stå.
          </note>
          <note>
            Efter förra debatten, för två dagar sedan, fick jag ett mejl
            från en reporter, för då var frågan om lås på fordonen uppe till
            diskussion. Det är ganska intressant att se hur de här debatterna
            också fångas upp av andra. Reportern skriver så här: Dessutom
            intervjuade jag Volvo för många år sedan, då de just hade tagit
            fram de nya systemen med larm, möjlighet att låsa hytten snabbt
            och minska hastigheten om fordonet stals. De sade då: Buset lär
            sig snabbt vilka fordon det är som har larm och annat. Risken
            finns att de skjuter föraren direkt innan denne hinner trycka
            på larmknappar. På så sätt skulle lås och larm utgöra en risk
            för kraftigare och dödligt våld.
          </note>
          <note>
            Detta var den slutsats som man på Volvo drog. Det är alltså en
            balansgång, för om vi förhindrar för mycket tar man till andra
            metoder.
          </note>
          <note>
            Det här är ett jättestort bekymmer. Som också utredningen visar
            känner många förare en oro. Det är något som vi måste ta på största
            allvar.
          </note>
          <note>
            Problemet är inte arbetsgivaren, som var uppe i den förra debatten,
            utan problemet är att samhället inte förmår hålla efter dem som
            ägnar sig åt kriminell verksamhet, och den tar sig ganska grova
            uttryck.
          </note>
          <note>
            Det har skett en dramatisk förändring bara sedan vi hade den
            förra debatten, och det är det som oroar mig oerhört mycket. Jag
            känner inte att regeringen tar frågan på det allvar som den borde
            göra, för då hade man gått in och gett tydligare direktiv om hur
            det här ska åtgärdas.
          </note>
          <note>
            Man får inte glömma i den här diskussionen att vägen är de kriminellas
            verktyg. De kriminella använder vägen för sin verksamhet. Här
            har vi en yrkesgrupp som är väldigt utsatt av det enkla skälet
            att de transporterar mycket värdefullt gods: datorer, tv-apparater
            och även smink. Det kan låta konstigt, men det är faktiskt så
            eftersom smink betingar enormt stora pengar och går att snabbt
            avsätta ute på marknaden. Man tittar väldigt mycket på vad man
            kan komma åt ute på vägen, och man drar sig inte för att använda
            våld för att komma åt det gods som är intressant. Det gör att
            en hel yrkesgrupp känner stor oro i sitt dagliga arbete.
          </note>
          <note>
            Jag är lite nyfiken på att höra om det har skett någon förändring
            hos regeringen sedan förra debatten, om man har tagit något steg,
            och i så fall vilket, för att komma till rätta med det här.
          </note>
          <note type="speaker">
            Anf. 24 Statsrådet MIKAEL DAMBERG (S):
          </note>
          <note>
            Fru talman! Jag tackar interpellanten för att han återigen lyfter
            denna viktiga fråga, för här har vi ett gemensamt engagemang.
            Tryggheten på vägarna, ordning och reda och arbetsmiljön för chaufförerna
            är verkligen frågor som vi har satt fokus på och kommer att fortsätta
            sätta fokus på.
          </note>
          <note>
            I Sverige är det få branscher som under de senaste tio åren har
            mött en så dramatisk förändring av arbetsmiljö och trygghet. Kriminella
            gäng agerar, och det har varit väldigt mycket fusk och stök i
            branschen. Det skapar en press nedåt på löner och villkor och
            leder till utflaggning från Sverige av de här jobben. Vi jobbar
            därför både här hemma och i Europaparlamentet med de här frågorna
            för att få ordning och reda på systemet.
          </note>
          <note>
            Det har funnits en för naiv, liberal bild av att det inte behövs
            några regler som folk behöver följa på det här området när man
            reser i Sverige.
          </note>
          <note>
            Då går vi över till de mer hårda trygghetsfrågorna. Det absolut
            viktigaste vi gör för att öka tryggheten är det som jag brukar
            prata om, nämligen de 1 100 nya poliser som anställdes förra året.
            De placeras och får sin anställning runt om i Sverige. Bara för
            att göra en koppling till Skaraborg tror jag att det var 32 som
            anställdes där förra året. Rånet som nämndes skedde antagligen
            någonstans i Stockholm syd, där det var 31 som anställdes.
          </note>
          <note>
            När polisen får ökad bemanning och möjlighet att vara ute har
            man större möjligheter att slå mot de internationella stöldligorna
            och att ha bevakning på platser som är brottsutsatta. Det är klart
            att det ger en ökad muskelkraft för det polisiära rättsväsendet.
          </note>
          <note>
            Sedan är det lagstiftningen, som jag berättade om förra gången.
            Det är inte ett nytt initiativ, men jag tror att den nya kameraövervakningslagen
            har trätt i kraft sedan den förra debatten. Det innebär att polisen
            måste göra en bedömning av lagstiftningen. De får själv avgöra
            när och var de vill sätta upp kameror och behöver inte söka om
            tillstånd från Datainspek ­ tio ­ nen. Det är en viktig förändring
            som har skett.
          </note>
          <note>
            Jag tror väldigt mycket på kamerorna, för de har visat sig skapa
            mycket trygghet på platser som är brottsutsatta. Inte bara på
            i särskilt utsatta områdena utan också på andra platser där man
            jobbar med kameror får det effekt, och polisen får nya verktyg
            för att utreda brott.
          </note>
          <note>
            Vi tittar nu på en ny lagstiftning som ska ge polisen större
            möjligheter att i gränsnära områden jobba med kameror på ett helt
            annat sätt. Det skulle också öka möjligheten att stoppa den internationella
            trafiken och en del av de stöldligor som rör sig över Sveriges
            gränser. Det är en prioriterad fråga för mig.
          </note>
          <note>
            Som vi talade om förra gången har polisen fått ett uppdrag av
            oss att jobba med frågorna om ordning och reda på vägarna och
            bättre kontrollverksamhet. Man fick särskilda pengar för detta
            och ska lämna en slutredovisning i slutet av året. Trafikverket
            har också fått i uppdrag att jobba med frågan om säkrare uppställningsplatser
            och att träffa företrädare för branschen. Man hade haft en konferens
            alldeles innan, och jag vet att Tomas Eneroth har träffat branschen
            för att tala om dessa frågor.
          </note>
          <note>
            Det finns ett gemensamt arbete, inte bara om att rusta de 20
            rastplatser man har bestämt sig för att rusta , utan om hur man
            jobbar systematiskt med säkerhetsfrågorna.
          </note>
          <note>
            Vi har även det myndighetsgemensamma arbetet för flera myndigheter
            som handlar om ordning och reda i arbetslivet.
          </note>
          <note>
            Det finns en länk mellan den kriminalitet som uppstår på vägarna
            och vad som sker på rastplatser och annat. Därför jobbar vi med
            detta på bred front. Jag är dock öppen för nya idéer och förslag
            eftersom vi tar denna fråga på stort allvar, och vi kommer att
            fortsätta att trycka hårt på denna fråga.
          </note>
          <note>
            Dessutom är det nya EU-regler på gång om cabotage och utstationering
            som kommer att hjälpa till i kampen på svenska vägar. Här var
            inte minst socialdemokraten Johan Danielssons insats helt avgörande.
          </note>
          <note type="speaker">
            Anf. 25 THOMAS MORELL (SD):
          </note>
          <note>
            Fru talman! Jag tackar statsrådet Mikael Damberg.
          </note>
          <note>
            Säkerheten på vägarna är oerhört viktig. Vi talar om en grupp
            som har som arbetsuppgift att skapa möjligheter för oss andra
            att ha ett drägligt liv. De ser till att det finns kläder och
            mat i butikerna, att läkarna har sin utrustning så att vi kan
            söka vård och så vidare.
          </note>
          <note>
            Dessa människor har som uppgift att få vårt samhälle att fungera,
            men de saknar stöd från samhället och känner sig oroliga för att
            sova utmed vägen. Jag har fått många kommentarer om detta, och
            statsrådet får gärna gå in och läsa dessa på min Facebooksida.
          </note>
          <note>
            De är oroliga för vad som kan ske, speciellt om de har transporter
            som är värdefulla. Det säger sig ju självt att om man inte känner
            sig lugn och trygg när man ska lägga sig i hytten på sin bil får
            man inte den vila man behöver för att kunna vara en säker förare
            dagen därpå. Till slut orkar man inte leva under dessa villkor.
          </note>
          <note>
            Man får inte glömma en viktig sak, och det är den polisiära närvaron
            på vägen. Jag har en bakgrund inom både kontrollverksamheten och
            åkeri ­ näringen, och polisiär närvaro på vägen är viktig för
            att skapa trygghet. Då har man åtminstone någon kontakt med myndigheten
            där ute och kan söka hjälp om det behövs.
          </note>
          <note>
            I måndags publicerades en artikel i tidningen Trailer om en händelse
            vid en rastplats vid Ängelholm. Vid halvfyratiden på natten väcktes
            föraren av att bilen gungade. Det var någon som stal lasten, i
            detta fall kläder. Föraren gjorde misstaget att gå ut och möttes
            då av fyra gärningsmän och blev svårt misshandlad. Han borde givetvis
            ha stannat kvar i hytten och ringt polisen men gjorde inte det
            och råkade illa ut.
          </note>
          <note>
            I en artikel i tidningen Proffs, som kom ut samband med den förra
            interpellationsdebatten, berättas om en chaufför hos ett av de
            större svenska privatägda åkerierna. Även han väcktes på natten
            av att bilen gungade. Han klev inte ur hytten utan drog undan
            gardinen för att se vad som pågick utanför, och där höll man på
            att stjäla lasten. Det som var otäckt i detta fall var att man
            hade en vakt utrustad med en AK5, alltså en automatkarbin, och
            alla vet vad konsekvenserna blir när en sådan avfyras. Föraren
            var en trebarnsfar i 50-årsåldern, och han sov inte särskilt bra
            resten av den nat ­ ten. Han fick ringa efter en kollega så att
            han kunde sova i en annan bil på en annan plats, för han vågade
            inte vara i sitt eget fordon.
          </note>
          <note>
            Detta är verklighet och vardag för många förare, speciellt för
            dem som kör värdefullt gods. Samhället måste ta sitt ansvar här
            och se till att det finns tillräckligt med resurser för att mota
            tillbaka den kriminella verksamheten. Den kriminella verksamheten
            tar nämligen alltför stor plats och påverkar vanliga, hederliga
            människor som försöker göra ett bra jobb för att vi andra ska
            kunna ha en dräglig tillvaro. Därför måste samhället hjälpa till,
            stötta och på alla tänkbara sätt försöka komma åt dem som ägnar
            sig åt kriminalitet.
          </note>
          <note>
            Jag är fortfarande nyfiken på om det har tillkommit några konkreta
            förslag sedan förra debatten. Om inte så kommer det strax ett.
          </note>
          <note type="speaker">
            Anf. 26 Statsrådet MIKAEL DAMBERG (S):
          </note>
          <note>
            Fru talman! Jag tackar Thomas Morell för debatten och problembeskrivningen.
          </note>
          <note>
            Låt mig fråga Thomas Morell om de åtgärder som jag har räknat
            upp har betydelse i frågan. Har förra årets 1 100 nya poliser
            runt om i landet betydelse? Har större möjligheter till kamerabevakning
            genom ny lagstiftning som gör att polisen inte behöver söka tillstånd
            utan kan använda kameror där det behövs betydelse? Har uppdraget
            till polisen att öka kontrollen av yrkestrafiken betydelse? Har
            Trafikverkets uppdrag från regeringen att jobba med säkerhet ihop
            med branschen när det gäller kontrollplatserna betydelse?
          </note>
          <note>
            Vidare: Har den skärpta vapenlagstiftningen betydelse? Vi har
            alldeles för många illegala vapen i Sverige, och det är fruktansvärt.
            Nu får tullen nya befogenheter och resurser tre år i rad för att
            stärka gränsskyddet. Men vi har också skärpt lagstiftningen så
            att minimistraffet om någon påträffas med ett skarpladdat vapen
            är minst två år i fängelse. Rör det sig om grövre brottslighet
            handlar det om många fler år än så.
          </note>
          <note>
            Politikens roll är att prioritera och fokusera på denna typ av
            problem. Jag tycker att dessa åtgärder går i rätt riktning. Kan
            vi dessutom använda det nya vägpaketet som är på gång i Europa,
            där Sverige är pådrivande för nya regler inom transportsektorn,
            kommer vi att kunna kontrollera en del av den illegala trafik
            som skapar så mycket stök och oro på svenska vägar.
          </note>
          <note>
            Vi jobbar hårt med frågan, men jag lyssnar gärna på förslag och
            synpunkter från olika aktörer. Men framför allt har Tomas Eneroth
            en nära dialog med branschen om ordning och reda på vägarna. Det
            innefattar ock ­ så trygghetsfrågorna för chaufförerna.
          </note>
          <note type="speaker">
            Anf. 27 THOMAS MORELL (SD):
          </note>
          <note>
            Fru talman! Jag ska ge några snabba svar på frågorna jag fick.
            Kameraövervakning och poliser är jättebra. Kruxet med att ta in
            människor i polisutbildningen är att de inte blir poliser förrän
            efter ett tag. Men det är rätt inriktning och rätt beslut. Jag
            skulle bara vilja se mer av den varan, för det behövs.
          </note>
          <note>
            Det finns dock en väg man kan gå för att få en hyggligt snabb
            lösning. Regeringen får den helt gratis av oss, och ni kan också
            läsa om den i vår motion. Det finns i dag 70 bilinspektörer. Det
            har inte polismans befogenheter i alla delar, men tittar man på
            vad de enligt lag får göra vid kontroller på väg ser man att det
            bara saknas lite för att de ska kunna användas för att snabba
            på denna process. Utbildas denna personalgrupp så att den kan
            ges högre befogenheter har vi i ett slag ytterligare 70 stycken
            som kan bidra till att göra arbetsmiljön på våra vägar säkrare.
          </note>
          <note>
            Detta bekymmer borde rimligen påverka varenda en av de 349 ledamöterna
            i kammaren. Vi kan inte ha det så här, utan vi måste sätta in
            alla tänkbara resurser för att stävja kriminaliteten på våra vägar
            och skapa den trygghet som människorna där ute rimligen kan kräva.
          </note>
          <note>
            Var så god! Fundera gärna på denna idé och återkom om det finns
            några frågor.
          </note>
          <note type="speaker">
            Anf. 28 Statsrådet MIKAEL DAMBERG (S):
          </note>
          <note>
            Fru talman! Det är bra att vi är inne på ungefär samma tanke.
            Reger ­ ingen har startat ett arbete för att se över hur vi inte
            bara ska ha regler för ordning och reda på vägarna utan också
            hur kontrollverksamheten ska fungera, vilket är exakt det Thomas
            Morell är inne på. Vi menar att yrkestrafiken ska präglas av sund
            konkurrens med sjysta villkor och god arbetsmiljö. Då måste reglerna
            inte bara finnas där utan också följas.
          </note>
          <note>
            Därför har vi tillsatt en utredning som ska se över hur kontrollverksamheten
            av yrkestrafiken ska bedrivas för att förbättra förutsättningarna.
            Utredningen ska ta fram förslag för detta men också föreslå en
            samlad organisationsform för kontrollverksamheten för att uppnå
            större slagkraft.
          </note>
          <note>
            Jag ser fram emot att polisen med sin växande organisation kommer
            att kunna göra fler kontroller och jobba smartare. Jag ser också
            fram emot att vi kommer att få förslag på hur man på ett smart
            sätt kan skapa en samlad organisationsform för bättre kontrollverksamhet.
            Vi ska ha ordning och reda på vägarna och god arbetsmiljö för
            chaufförerna.
          </note>
          <note>
            Interpellationsdebatten var härmed avslutad.
          </note>
          <note>
            § 6 Svar på interpellation 2019/20:238 om restriktioner vid verkställighetshinder
          </note>
          <note type="speaker">
            Anf. 29 Statsrådet MIKAEL DAMBERG (S):
          </note>
          <note>
            Fru talman! Ludvig Aspling har frågat mig om jag avser att verka
            för att våldsbejakande imamer som utgör säkerhetshot ska kunna
            portas från moskéer och om jag anser att en svensk version av
            restricted leave policy skulle vara användbar.
          </note>
          <note>
            L agen om särskild utlänningskontroll , ofta benämnd LSU, är
            ett verktyg för att hantera utlänningar som bedöms utgöra säkerhetshot
            mot Sverige. Potentiella terrorister kan hindras från att komma
            in i eller att stanna kvar i Sverige.
          </note>
          <note>
            En utredning arbetar för närvarande med att se över bland annat
            LSU (Ju 2018:08). Syftet är att åstadkomma en ändamålsenlig, effektiv
            och överskådlig reglering som samtidigt är förenlig med ett väl
            fungerande skydd för grundläggande fri- och rättigheter. I vissa
            avseenden uppfattas lagen som svårtillämpad, och lagstiftningen
            är i behov av en översyn. I en hemställan till regeringen har
            Säkerhetspolisen efterfrågat att vissa bestämmelser i lagen förtydligas
            och görs mer ändamålsenliga och att luckor täpps till. De frågor
            som Säkerhetspolisen har tagit upp i sin hemställan är omhändertagna
            av utredningen. Uppdraget tar också om hand de frågor som väckts
            i riksdagens tillkännagivande om LSU.
          </note>
          <note>
            Av utredningens direktiv framgår bland annat att utredaren ska
            överväga hur kontrollen av de personer som bedömts utgöra ett
            säkerhetshot, och som inte kan utvisas, ska förstärkas.
          </note>
          <note>
            Det system som finns i Storbritannien och som i frågan benämns
            som restricted leave policy påminner om det kontrollsystem som
            LSU-utredningen nu överväger. Det är viktigt att lagstiftningen
            i stort ses över och särskilt att kontrollsystemet för dessa personer
            skärps. Eftersom utredningens arbete pågår kan jag inte i dag
            redogöra för vad utredningen kommer att föreslå, men jag ser fram
            emot att utredaren redovisar sitt uppdrag inom kort, nämligen
            senast den 31 mars 2020.
          </note>
          <note type="speaker">
            Anf. 30 LUDVIG ASPLING (SD):
          </note>
          <note>
            Fru talman! Den 29 november i fjol hölls en särskild debatt om
            hur Sverige ska hantera utlänningar som utgör säkerhetshot. I
            samband med detta föreslog vi att personer som väntar på utvisning
            ska kunna beläggas med särskilda restriktioner. Exempelvis bör
            inte imamer, av uppenbara skäl, som utgör ett säkerhetshot kunna
            verka i moskéer. I en kommentar till SVT avfärdade Mikael Damberg
            förslaget eftersom han inte visste hur vi ”har tänkt att det ska
            leva upp till internationella konventioner”.
          </note>
          <note>
            Fru talman! Storbritannien har brottats med samma problematik
            under en längre tid och införde därför 2011 något som kallas restricted
            leave policy. Regelverket tar sikte på personer som utgör hot
            mot rikets säkerhet men där utvisning inte kan verkställas och
            ger möjlighet att belägga dem med särskilda restriktioner vad
            gäller rätten att arbeta, studera, välja bostadsort och ta emot
            ekonomiskt bistånd.
          </note>
          <note>
            Sverige och Storbritannien omfattas av samma internationella
            konventioner. Brittisk domstol, inklusive migrationsöverdomstolen,
            har vid ett antal tillfällen funnit att regelverket ligger i linje
            med internationell rätt. Varken Europadomstolen eller EU-domstolen
            har, såvitt jag kan se, nå ­ gonsin uttalat att policyn skulle
            stå i strid med Europakonventionen eller Europeiska unionens rättighetsstadga.
          </note>
          <note>
            Även om ett beslut att till exempel hindra en våldsbejakande
            imam från att verka i en moské potentiellt skulle kunna strida
            mot internationell rätt finns det inget prejudikat som pekar på
            detta i dag. Tvärtom har vi en tydlig praxis från en välfungerande
            rättsstat i vårt närområde som pekar ut en bred katalog av verktyg
            som Sverige potentiellt skulle kunna och får använda men som vi
            i dagsläget tyvärr inte använder.
          </note>
          <note>
            Vad menar då Mikael Damberg med att förslaget inte skulle leva
            upp till internationella konventioner? Svaret är antagligen att
            den internatio ­ nella rättighetslagstiftningen ibland tenderar
            att fungera som en bekväm bortförklaring för statsråd som inte
            riktigt är sugna på eller orkar ta sitt ansvar och som är för
            ängsliga för att fatta beslut som kan vara impopulära bland vänsterjournalister
            men som ändå är nödvändiga. Brukade inte re ­ geringen säga exakt
            samma sak angående asylinvandringen, det vill säga att det inte
            fanns något de kunde göra på grund av internationella konven ­
            tioner. Det är exakt samma bortförklaring som var rådande under
            lång tid.
          </note>
          <note>
            Jag kan bara vädja till Mikael Damberg att ta sitt förnuft till
            fånga. Dessa personer ska ut, och vi behöver använda alla lagliga
            verktyg för att se till att de gör så lite skada som möjligt medan
            de väntar på flyget hem, även om detta känns jobbigt, även om
            Miljöpartiet sätter sig på tvären och även om Socialdemokraterna
            riskerar att förlora en del muslimska väljare.
          </note>
          <note>
            Jag vill ställa en enkel fråga till statsrådet. Kan statsrådet
            peka på ett prejudikat från Europadomstolen eller EU-domstolen
            som pekar på att det som statsrådet säger är sant, det vill säga
            att förslaget skulle strida mot internationella konventioner?
          </note>
          <note type="speaker">
            Anf. 31 Statsrådet MIKAEL DAMBERG (S):
          </note>
          <note>
            Fru talman! Först är det viktigt att säga att regeringen har
            fattat beslut om att de personer som vi talar om ska utvisas från
            Sverige och att vi har en LSU-lagstiftning som i vissa avseenden
            liknar Storbritanniens lagstiftning restricted leave men att deras
            lagstiftning inom området på flera punkter är lite mer komplex
            än vad interpellanten vill göra gällande.
          </note>
          <note>
            Jag kan ta några exempel och ställa lite motfrågor när det gäller
            om man skulle vilja införa systemet. Där ges ju tillfälliga uppehållstillstånd
            i sex månader, men när Sverige har beslutat att en person ska
            utvisas har personen inte rätt att vara i Sverige. Vi har inga
            tillfälliga uppehållstillstånd. Med Storbritanniens policy blir
            det tillfälliga uppehållstillstånd, och det är ovanligt att personerna
            inte alls får arbeta. De får inte arbeta inom vissa yrken så som
            lagstiftningen är konstruerad i Storbritannien, men i Sverige
            är huvudregeln att personer inte får arbeta om de inte får vara
            i Sverige, enligt LSU-lagstiftningen.
          </note>
          <note>
            Nu går vi vidare med en översyn av lagstiftningen, där vi har
            haft en del luckor. Vi vill också förbättra kontrollmöjligheterna
            i lagstiftningen. Jag uppfattar att det finns en bred politisk
            enighet om att genomföra sådana förändringar. Man måste se att
            i vissa avseenden är nog vår LSU-lagstiftning i Sverige, på de
            områden jag nämnde, kanske något skarpare än den brittiska lagstiftningen,
            eftersom vi till exempel inte har tillfälliga uppehållstillstånd.
            Egentligen har vi ett allmänt förbud mot att arbeta för personer
            som har hamnat i den situationen, vilket går längre än det brittiska
            systemet.
          </note>
          <note>
            Frågan är var någonstans i restricted leave-policyn man ser att
            imam ­ erna inte får verka som imamer i Storbritannien. Vi hittar
            inte riktigt detta, i alla fall inte i öppna källor i brittisk
            lagstiftning. Det finns kanske annan lagstiftning där Storbritannien
            hittar vägar framåt och försöker begränsa och så vidare, men då
            hamnar man i en diskussion. Jag förstår att Ludvig Aspling uttrycker
            sig så som han gör – att det kanske inte finns prejudikat på detta
            område eftersom få länder har infört och prövat denna typ av system.
          </note>
          <note>
            Vi har både internationella konventioner och en svensk grundlag
            att förhålla oss till i olika sammanhang. Den är byggd på medborgerliga
            fri ‑ och rättigheter som innefattar religionsfrihet och annat.
            Då undrar jag hur Sverigedemokraterna har tänkt sig att en ny
            lagstiftning skulle fungera, vad syftet är och hur man skulle
            klara detta. Det var detta jag uttryckte mig om. När vi tillsatte
            LSU-utredningen fanns inte dessa förslag på bordet. Det var inte
            så att Säkerhetspolisen hade kommit till oss och sagt att detta
            var en fråga som de ville undersöka och komma vidare i. Därför
            tillsatte vi en utredning som i första hand tog hänsyn till tillkännagivanden
            som riksdagen hade gjort i sammanhanget men också till Säkerhetspolisens
            inrådan.
          </note>
          <note>
            Vi har en utredning som kommer att lämna förslag om ytterligare
            begränsningar för dessa individers möjligheter att verka i Sverige
            och framför allt titta på deras möjligheter att kontrolleras på
            ett mer effektivt sätt. Jag tycker att detta är bra och hoppas
            att det kan bli en något mer fördjupad diskussion när utredningen,
            som kommer att vara omfattande, kommer med sitt förslag. Jag räknar
            med att det blir en mer omfattande diskussion då utifrån ett nytt
            beslutsunderlag som både Ludvig Aspling och jag kommer att få
            ta till oss inom kort.
          </note>
          <note type="speaker">
            Anf. 32 LUDVIG ASPLING (SD):
          </note>
          <note>
            Fru talman! De papper som statsrådet håller i är inrikesdepartementets
            handbok för tillämpning av restricted leave act.
          </note>
          <note>
            (Statsrådet Mikael Damberg (S): Exakt!)
          </note>
          <note>
            Jag läste samma själv. Hur hämtade jag då ur den att man skulle
            kunna förbjuda imamer att verka i moskéer? Där står det angående
            restriktionerna att man speciellt bör stoppa dessa personer från
            att inneha arbeten där de utövar auktoritet över andra, särskilt
            auktoritet över unga människor. Om man då lägger ihop ett plus
            ett är det enkelt att förstå att en imam är ett typexempel på
            ett sådant jobb.
          </note>
          <note>
            När det gäller rätten att arbeta håller statsrådet på med lite
            juridiskt hårklyveri. Det stämmer att dessa personer inte får
            uppehållstillstånd i Sverige. Deras situation regleras i § 10
            i LSU. Däremot får de inhibition. Inhibition innebär att man får
            stanna ända tills man ska ut ur landet. Detta innebär bara att
            man använder två olika ord för att beskriva samma sak.
          </note>
          <note>
            I Storbritannien har de inte, vad jag känner till, någonting
            som heter inhibition. De nöjer sig med att kalla det för ett tillfälligt
            uppehållstillstånd. Men de juridiska konsekvenserna är desamma.
          </note>
          <note>
            När det gäller arbete stämmer det som Mikael Damberg säger om
            att dessa personer i de allra flesta fall inte ska ha några uppehållstillstånd
            i Sverige utan att de ska vara föremål för inhibition, och då
            får de inte jobba.
          </note>
          <note>
            Huruvida detta stämmer eller inte finns det inte någon möjlighet
            för Sveriges riksdag att se, eftersom denna statistik inte finns
            i den skrivelse som regeringen levererar. Det skulle vara trevligt
            om vi kunde få se en redogörelse av det nästa gång denna skrivelse
            kommer, det vill säga om personer som utgör säkerhetshot. Finns
            det någon sådan person som har fått detta tillfälliga uppehållstillstånd
            enligt § 10, eller har alla fått nöja sig med inhibition? Jag
            väntar på att få veta det.
          </note>
          <note>
            När det gäller Säkerhetspolisens roll i det hela är naturligtvis
            den hemställan som kommer därifrån och de önskemål som de har
            viktiga. Det förstår jag också. Men man måste komma ihåg att Säkerhetspolisen
            inte är politiker. Jag tycker ändå att det i någon mån ska vara
            politiker som för i dansen och som beslutar om vilka nya verktyg
            som ska ses över och i vilken riktning lagstiftningen ska gå.
            Man kan inte lita på att en myndighet ska hålla på och mata en
            med förslag på detta sätt. Man måste ta initiativet.
          </note>
          <note>
            Beträffande påståendet att den svenska lagstiftningen i vissa
            avseenden är skarpare än den brittiska är jag tveksam. Det finns
            ingen möjlighet i Sverige att till exempel anvisa en bostadsort.
            Det har vi ingen möjlighet att göra. Det är ett extremt effektivt
            verktyg för att se till att dessa personer inte gör någon skada
            i civilsamhället.
          </note>
          <note>
            När man använder sig av detta i Storbritannien har jag förstått
            att det fungerar på det sättet att en person som till exempel
            tillhör en viss religiös sekt och där utgör ett hot för att han
            sprider en viss extrem ideologi kan placeras på en bostadsort
            där det inte finns några andra från denna religiösa sekt. Det
            kanske inte är så kul för honom, men det är ändå nödvändigt för
            att se till att denna typ av giftig ideologi inte sprids.
          </note>
          <note>
            Den andra stora skillnaden är möjligheten att ta emot ekonomiskt
            bistånd. Som jag har förstått saken finns det ingen möjlighet
            för Sverige att strypa ekonomiskt bistånd helt för dessa personer.
            Det är i sista hand upp till kommunerna som beslutar om dessa
            personer ska få någon typ av nödbistånd eller kanske till och
            med försörjningsstöd. Där är den brittiska lagstiftningen skarpare.
            Som jag har förstått det har man där möjlighet att klippa av alla
            typer av ekonomiskt bistånd.
          </note>
          <note>
            Om man befinner sig i Sverige med inhibition på grund av att
            man utgör ett hot mot rikets säkerhet och har möjlighet att ta
            emot ett inbetalningskort från kommunen ser jag det nästan som
            stötande. Vi borde se till att dessa möjligheter klipps av, vilket
            inte går i dag. Men vi föreslår att det ska vara möjligt.
          </note>
          <note type="speaker">
            Anf. 33 Statsrådet MIKAEL DAMBERG (S):
          </note>
          <note>
            Fru talman! Ju mer man läser om detta och jämför systemen, desto
            mer ser man att det finns fler likheter än skillnader. Sedan finns
            det skillnader, precis som interpellanten är inne på. Bostadsorten
            är definitivt en sådan annorlunda reglering där man i Storbritannien
            går längre än vi gör enligt den svenska lagen. Å andra sidan har
            vi, precis som de, systemet med anmälningsplikt som också begränsar
            rörligheten och möjligheterna att agera över hela landet. Det
            gör att polisen har bättre koll på dem och även begränsar deras
            möjligheter att agera i Sverige.
          </note>
          <note>
            Om jag ska tolka det som att man ska arbeta som imam har man
            inte rätt att arbeta som imam i Sverige heller, eftersom man inte
            har rätt att arbeta. När jag läser om det brittiska systemet sägs
            det att man inte får jobba inom vissa sektorer och att man inte
            får ha vissa jobb. Men man får de facto i Storbritannien ganska
            ofta ha vissa jobb. Så har inte vi konstruerat vårt system. Vi
            är därför generellt tuffare kopplat till arbete enligt LSU på
            detta område. När det gäller frågan om man har rätt att arbeta
            har man inte rätt att arbeta i Sverige enligt den svenska lagstiftningen.
          </note>
          <note>
            Jag har tidigare sagt, och det kanske blir en sådan diskussion
            framöver, att LSU-skrivelsen till riksdagen kanske ska växa i
            omfång och så vidare. Men då måste man också vara mycket noga
            med att vi inte har med för mycket information, eftersom vi vill
            att Säkerhetspolisen i första hand bedriver ett hemligt arbete
            i fråga om detta och inte avslöjar sina metoder. Framför allt
            handlar det om att öka tryggheten för oss i samhället. Därmed
            är det inte säkert att allting ska redovisas och öppet diskuteras
            i alla sammanhang.
          </note>
          <note>
            Men om det finns önskemål från riksdagspartierna om att denna
            LSU-skrivelse är felaktigt utformad har jag tidigare sagt att
            det måste föras en diskussion i ordnade former om skrivelsen ska
            utvecklas framöver.
          </note>
          <note>
            Jag hittar inte några exakta skrivningar i mina underlag nu.
            Men jag kan ta upp biståndsfrågan, alltså försörjningsstödsfrågan.
            Den generella principen är att man inte automatiskt har rätt till
            försörjningsstöd i Sverige. Men det akuta försörjningsbiståndet,
            om man står utan någonting, har man rätt till. Det gäller även
            dessa individer.
          </note>
          <note>
            Om jag läser och förstår det brittiska systemet rätt är det snarlikt.
            Det innebär att även om man riskerar allt har man rätt till någon
            form av nödbistånd i Storbritanniens system. Jag kan inte ta gift
            på detta, men det är så jag och mina jurister har förstått det
            när vi har läst om det brittiska systemet.
          </note>
          <note>
            Jag säger därför igen att det kan finnas en skillnad på marginalen.
            Men i första hand är syftet också på detta område att vi inte
            ska ha någon allmän bidragsgivning till dessa personer eftersom
            de inte har rätt att stanna i Sverige och inte har rätt att jobba
            i Sverige, och de ska ut ur Sverige när det är möjligt.
          </note>
          <note type="speaker">
            Anf. 34 LUDVIG ASPLING (SD):
          </note>
          <note>
            Fru talman! Jag tackar statsrådet för att han har satt ett par
            tjänstemän att läsa igenom denna skrivelse. Den är jätteintressant.
            Man får många idéer när man läser den. Man ser att olika länder
            har samma problem och tacklar det på lite olika sätt. Jag tror
            att det är klokt att kika på vad som görs i vårt närområde.
          </note>
          <note>
            När det gäller arbete blev det en lite detaljerad diskussion.
            Men det som jag tror skulle vara bra inför den utredning som kommer
            är att se om det finns möjligheter att begränsa innehav av en
            viss roll snarare än ett formellt arbete. Ur en ren juridisk synvinkel
            kan jag förstå att detta är mycket krångligt. Jag har all förståelse
            för det. Men om jag tar en imam som ex ­ empel behöver det inte
            alltid handla om en anställning i lagens rätta be ­ märkelse,
            utan det kan handla om ett mer informellt uppdrag som en per ­
            son innehar. Likväl är det lika olämpligt. Därför vore det lämpligt
            om den svenska lagstiftningen utgick från att det är vissa roller
            och vissa funk ­ tio ­ ner som det är olämpligt att vissa personer
            kan inneha och att lagen då skulle kunna utesluta dem från att
            inneha dessa funktioner. Detta tror jag kan vara någonting att
            ta med sig.
          </note>
          <note>
            Jag skulle vilja ställa en kort fråga. I en intervju med Expressen
            berättade Säkerhetspolisens chef Klas Friberg lite grann om hur
            man hanterar detta problem. Han sa följande: ”Trots att de inte
            kan utvisas menar jag ändå att de har ett besvärande liv att leva
            i Sverige. Dels riskerar de att utvisas den dag verkställighetshindrena
            uppstår, dels har de anmälningsplikt till polisen med olika frekvens
            och dels har en del av de rättigheterna som de hade av det svenska
            samhället innan de fick det här beslutet fråntagits dem.”
          </note>
          <note>
            Vilka rättigheter är det som han talar om här? Jag förstår inte
            riktigt det. Det skulle jag gärna vilja ha ett svar på.
          </note>
          <note type="speaker">
            Anf. 35 Statsrådet MIKAEL DAMBERG (S):
          </note>
          <note>
            Fru talman! Det är en svår fråga eftersom jag inte har sett intervjun.
            Jag vet inte exakt hur han tänkte, men det kan mycket väl vara
            de frågor vi diskuterar här – rätten att arbeta, rätten att få
            bostadsbidrag och rätten att vistas var man vill, det vill säga
            friheten att inte gå till en polisstation och anmäla sig flera
            gånger i veckan. I många fall där LSU tillämpas har man dessutom
            möjlighet att använda hemliga tvångsmedel, vilket i stor utsträckning
            inkräktar på den personliga friheten för de personer som vi ser
            utgör ett stort säkerhetshot mot Sverige.
          </note>
          <note>
            Jag tycker fortfarande att det är lite oklart hur Sverigedemokraterna
            tänker kring imamfrågan och begränsningar, för precis som interpellanten
            säger är det ganska komplicerat. Jag tror därför att vi måste
            läsa utredning ­ en i dess helhet. I den kommer systemet att beskrivas,
            och nya förslag om begränsningar kommer att läggas fram. Finns
            det ytterligare tankar om hur vi kommer framåt får vi väl diskutera
            det då, men då kanske man också ska tänka igenom det legala. Detta
            är nämligen juridik, och det måste landa i tydlig juridik. Vi
            kan inte ha begränsningar i frågor som har väldigt nära koppling
            till mänskliga fri- och rättigheter utan att det finns en tydlig
            juridisk ram för det.
          </note>
          <note>
            Jag vill bara påminna om att det redan är straffbart att offentligt
            uppmana andra att begå terroristbrott och att finansiera terroristbrott
            i eller utanför en moské. Ett förbjud för imamerna att predika
            eller besöka moskéer skulle kunna vara problematiskt i förhållande
            till grundlagsstadgade rättigheter. Då måste man i så fall hitta
            en sådan gräns, för jag tror inte att vi är betjänta av en lagstiftning
            som undergräver våra mänskliga fri- och rättigheter i ett läge
            där vi har en lagstiftning och en säkerhetstjänst som försöker
            försvara våra grundläggande mänskliga fri- och rättigheter.
          </note>
          <note>
            Interpellationsdebatten var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 13.50 på förslag av andre vice talmannen
            att ajournera sammanträdet till kl. 14.00, då frågestunden skulle
            börja.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 14.00.
          </note>
          <note>
            § 7 Frågestund
          </note>
          <note type="speaker">
            Anf. 36 FÖRSTE VICE TALMANNEN:
          </note>
          <note>
            Då vill jag hälsa statsråden välkomna. Frågor besvaras av miljö-
            och klimatminister Isabella Lövin, statsrådet Anders Ygeman, infrastrukturminister
            Tomas Eneroth och kultur- och demokratiminister Amanda Lind. Miljö-
            och klimatminister Isabella Lövin besvarar såväl allmänpolitiska
            frågor som frågor inom sitt eget ansvarsområde.
          </note>
          <note>
            Arlandas framtid
          </note>
          <note type="speaker">
            Anf. 37 MARIA STOCKHAUS (M):
          </note>
          <note>
            Fru talman! Min fråga går till infrastrukturministern. Vi moderater
            vill att Arlanda ska utvecklas till en hubb för tillväxt och växa
            till Nordens ledande flygplats. Regeringen har sedan Arlandarådet
            avslutade sitt arbete suttit på händerna och låtit denna för Sverige
            så viktiga fråga ligga i träda. Samtidigt ser vi nu hur viktiga
            flyglinjer flyttas till Kastrup – det är mycket oroande. Min fråga
            är om och i så fall hur ministern vill arbeta för att säkerställa
            att Arlanda utvecklas till en ledande flygplats i Norden.
          </note>
          <note type="speaker">
            Anf. 38 Infrastrukturminister TOMAS ENEROTH (S):
          </note>
          <note>
            Fru talman! Tack, Maria Stockhaus, för frågan! Det är naturligtvis
            viktigt att vi fortsätter enligt den flygstrategi som den här
            regeringen tog fram och att vi arbetar med att utveckla flyget,
            oavsett om det handlar om Arlanda eller de regionala flygplatserna,
            men samtidigt är väldigt tydliga med att flyget ska ställa om
            för att klara den klimatomställning som alla transportslag behöver
            göra. Det handlar om övergång till biodrivmedel och så småningom
            också om elektrifiering.
          </note>
          <note>
            I flygstrategin ingår ett arbete med Arlandas framtid, och Arlandarådet
            har arbetat med detta under en tid. Nu bereder vi de frågorna
            vidare i Regeringskansliet. Detta hänger naturligtvis, som Maria
            Stockhaus vet, samman med hur frågan om Brommas framtid ska hanteras.
            Där för vi också en dialog i regionen. Brommas nedläggning ser
            ut att ske i vart fall 2038, eller tidigare.
          </note>
          <note type="speaker">
            Anf. 39 MARIA STOCKHAUS (M):
          </note>
          <note>
            Fru talman! Arlanda är helt avgörande för den här regionen men
            även för hela Sverige. Precis som infrastrukturministern säger
            sker det en hel del omställning när det gäller flyget. Det handlar
            om både reduceringsplikt och, på sikt, elflygplan, åtminstone
            på kortare sträckor.
          </note>
          <note>
            På Arlanda slår man redan i dag i taket, inte minst när det gäller
            infrastrukturen kring flygplatsen. Frågan är därför när det kommer
            att komma något som specifikt rör Arlanda, för där är det faktiskt
            problem redan i dag.
          </note>
          <note type="speaker">
            Anf. 40 Infrastrukturminister TOMAS ENEROTH (S):
          </note>
          <note>
            Fru talman! När det gäller vad som nu sker specifikt på Arlanda
            är detta i huvudsak Swedavias ansvar. Ett renoveringsprogram pågår
            för att få ett bättre flöde och en bättre tillämpning av bagagehanteringen.
            Det är viktigt att modernisera såväl Arlanda som många andra flygplatser.
          </note>
          <note>
            I grunden är min bestämda uppfattning att flyget behövs för Sverige,
            men det behöver ställa om. Detta innebär att man också på Arlanda
            måste bereda plats för den omställning som krävs, med biodrivmedelstankning
            i större utsträckning och på sikt säkert också elektrifiering.
            Vi måste se till att klara klimatutmaningarna.
          </note>
          <note>
            Regeringens arbetslöshetsmål
          </note>
          <note type="speaker">
            Anf. 41 MAGNUS PERSSON (SD):
          </note>
          <note>
            Fru talman! Min fråga går till miljö- och klimatminister Isabella
            Lövin. Vi är nu två veckor in på det nya året. Vår nuvarande statsminister
            och hans regering hade lovat att Sverige 2020 skulle ha EU:s lägsta
            arbetslöshet. Man kan konstatera att ett av regeringens viktigaste
            mål slutade i ett formidabelt magplask och bara kan kallas praktfiasko.
          </note>
          <note>
            När arbetslösheten sjunker i EU ökar den i Sverige. Enligt den
            senaste rapporten når vi 7,4 procent, vilket placerar oss i botten
            av EU:s lista till ­ sammans med länder som Italien och Grekland
            – detta trots att vi har varit i en högkonjunktur.
          </note>
          <note>
            Även om regeringen förnekar det spelar det givetvis stor roll
            att Sverige haft en extremt hög migration sedan målet presenterades
            2013 på Socialdemokraternas kongress, samtidigt som det vi ser
            är följden av en ogenomtänkt arbetsmarknadspolitik. Min fråga
            till statsrådet är därför: Är regeringen nöjd med sitt vallöfte
            och sin arbetsmarknadspolitik samt dess konsekvenser för det svenska
            samhället?
          </note>
          <note type="speaker">
            Anf. 42 Miljö- och klimatminister ISABELLA LÖVIN (MP):
          </note>
          <note>
            Fru talman! Tack, Magnus Persson, för frågan! Regeringen utfärdar
            inte några vallöften, utan det är olika partier som gör det. Men
            jag vill ändå understryka att arbetslösheten under förra mandatperioden
            minskade med över 1 ½ procent. Ungdomsarbetslösheten minskade
            med drygt 5 procentenheter. Vi har haft och har fortfarande en
            av de absolut högsta sysselsättningsgraderna i EU och den högsta
            sysselsättningsgrad som någonsin uppmätts av Eurostat för något
            EU-land. Under förra mandatperioden ökade sysselsättningen med
            över 300 000 personer, varav 200 000 var utrikes födda.
          </note>
          <note>
            Regeringen har satsat och fortsätter satsa på olika arbetsmarknadsåtgärder
            som har gett resultat. Samtidigt kan vi se att många fler söker
            sig ut på arbetsmarknaden och söker jobb, och det är i grunden
            positivt. Men det påverkar arbetslöshetssiffrorna.
          </note>
          <note type="speaker">
            Anf. 43 MAGNUS PERSSON (SD):
          </note>
          <note>
            Fru talman! Det är roligt att ministern nämner arbetsmarknadsåtgärder.
            Snabbspåren, som skulle bli en vändpunkt, lanserades 2015. Detta
            talar man tyst om i dag då de mest kan benämnas som ett litet
            stickspår, med under 2 500 deltagare förra året. De 5 000 utlovade
            beredskapsjobben, som lanserades den 1 maj 2016, blev ynka 500.
            Och så har vi etableringsjobben, som kommer att skapa enorma undanträngningseffekter
            på den reguljära arbetsmarknaden. Är det inte snart dags för regeringen
            att ta fram förslag för att kunna skapa riktiga jobb?
          </note>
          <note type="speaker">
            Anf. 44 Miljö- och klimatminister ISABELLA LÖVIN (MP):
          </note>
          <note>
            Fru talman! Det är viktigt med en aktiv arbetsmarknadspolitik.
            Många av de initiativ som regeringen tagit och som fortsatt att
            ge resultat slogs tyvärr undan i och med den M-KD-budget som SD
            också stöttade strax före jul förra året. Men vi har många fler
            åtgärder i januariavtalet, bland annat etableringsjobb och, fortfarande,
            extratjänster, som är en väldigt viktig arbetsmarknadsåtgärd.
          </note>
          <note>
            Klimatskadliga investeringar
          </note>
          <note type="speaker">
            Anf. 45 JENS HOLM (V):
          </note>
          <note>
            Fru talman! Vi befinner oss i en klimatkris, och alla måste göra
            mer för att snabbt ställa om till hållbara utsläppsnivåer. Målet
            ska vara inga utsläpp alls. Före årsskiftet kom regeringen med
            en klimathandlingsplan. Trots denna handlingsplan planeras det
            fortfarande för nya motorvägar och ökad kapacitet på flygplatser
            i Sverige.
          </note>
          <note>
            I ljuset av det akuta klimatläge som vi befinner oss i vill jag
            fråga miljö ‑ och klimatministern om regeringen är beredd att
            ompröva de klimatskadliga investeringar i byggande av nya motorvägar
            och ökad flygkapacitet som finns med i nuvarande infrastrukturplan
            och andra beslut. Är man beredd att ompröva detta och avfärda
            en del av de förslag som faktiskt ligger på bordet nu?
          </note>
          <note type="speaker">
            Anf. 46 Miljö- och klimatminister ISABELLA LÖVIN (MP):
          </note>
          <note>
            Fru talman! Tack, Jens Holm, för frågan! Regeringen presenterade
            för riksdagen en klimathandlingsplan, som med 132 åtgärder är
            oerhört omfattande, för hur vi ska ställa om Sverige till nettonollutsläpp
            2045. Vi har förstås en rad delmål som vi också måste nå. Det
            är bråttom. Klimatkrisen pågår här och nu.
          </note>
          <note>
            Sedan behöver vi också ha de långsiktiga styrmedel och den stabilitet
            i samhället som gör att vi kan göra långsiktiga infrastrukturinvesteringar.
            I infrastrukturplanen har vi den största satsningen på järnväg
            i Sveriges historia, både på underhåll och på den påbörjade höghastighetsjärnvägen
            som kommer att ersätta en hel del av den flygtrafik som ju förstås
            inte är hållbar för klimatet – om vi inte ställer om till elflyg
            och biodrivmedel för flygen.
          </note>
          <note type="speaker">
            Anf. 47 JENS HOLM (V):
          </note>
          <note>
            Fru talman! De järnvägssatsningarna vill Vänsterpartiet verkligen
            vara med och förverkliga. Men det går inte att komma ifrån att
            det också finns förslag om att bygga en stor motorväg precis söder
            om var vi befinner oss nu. Jag talar om Tvärförbindelse Södertörn,
            som till exempel Naturvårds ­ verket avfärdar av klimatskäl. Det
            finns också förslag om en mer än för ­ dubblad flygkapacitet till
            och från Arlanda – ni hörde diskussionen tidi ­ gare. Om detta
            görs kommer vi inte att ha en möjlighet att uppnå de klimat ­
            mål som vi har satt upp.
          </note>
          <note type="speaker">
            Anf. 48 Miljö- och klimatminister ISABELLA LÖVIN (MP):
          </note>
          <note>
            Fru talman! Det finns inga mål satta om en fördubblad flygtrafik,
            utan det finns prognoser, och de prognoserna ser absolut inte
            ut att slå in med tanke på att flygandet minskar väldigt kraftigt
            och har gjort det de senaste åren.
          </note>
          <note>
            Vi behöver se till så att all vår infrastruktur är i linje med
            klimatmålen, och vi behöver uppmuntra elektrifiering av hela fordonsflottan
            inklusive den tunga trafiken som också måste hitta nya drivmedel
            för att vi ska klara klimatmålen.
          </note>
          <note>
            Nedläggningen av två av Ringhals reaktorer
          </note>
          <note type="speaker">
            Anf. 49 CAMILLA BRODIN (KD):
          </note>
          <note>
            Fru talman! Rapport efter rapport pekar på ökad elproduktion
            som en nyckel för att åstadkomma nödvändig omställning i fordonsindustrin
            och inom industrin. Behovet av el väntas öka med ungefär 60 procent
            de kommande 25 åren. Vi kan även konstatera att utsläppen av växthusgaser
            under förra året ökade i Sverige jämfört med året dessförinnan.
            Den största ökningen står el- och fjärrvärmesektorn för.
          </note>
          <note>
            I dag går min fråga till statsrådet Isabella Lövin och handlar
            om Vatten ­ falls beslut att Ringhals i förtid ska stänga två
            reaktorer. Konjunkturinstitu ­ tet varnar för att utsläppen i
            samband med denna avveckling kommer att öka med 8 miljoner ton
            som en följd av Vattenfalls beslut. Det är ca 15 procent av Sveriges
            samlade utsläpp 2018. Rapporten pekar även på riskerna med nedläggningen.
            Man uttrycker det som att det kan leda till kraftigt ökade utsläpp
            och anser att man ska göra en förnyad analys av stängningsbeslutet.
          </note>
          <note>
            Är regeringens agerande i denna fråga ansvarsfullt?
          </note>
          <note type="speaker">
            Anf. 50 Miljö- och klimatminister ISABELLA LÖVIN (MP):
          </note>
          <note>
            Fru talman! När det handlar om omställning till fossilfri el
            kan jag konstatera att vi har ett historiskt stort överskott av
            el i Sverige just nu. Vi exporterar och fortsätter att exportera
            ett historiskt stort överskott även efter nedläggningen av R1
            och R2. Det är inte regeringen som har beslutat om nedläggningen
            av de här reaktorerna, utan det är Vattenfall. Det har man gjort
            på affärsmässiga grunder och på grund av de säkerhet s krav som
            trädde i kraft från och med januari i år. Säkerhetsåtgärderna
            är skärpta på grund av Fukushimakatastrofen. Vi kräver oberoende
            härdkylning för samtliga reaktorer. De ska klara 72 timmars elavbrott
            så att vi inte ser en liknande härdsmälta vid exempelvis ett terrorattentat
            eller en naturkatastrof.
          </note>
          <note>
            De här reaktorerna har inte den säkerhetsstandard som krävs,
            och vi måste ta ansvar för att det inte ska ske en olycka.
          </note>
          <note type="speaker">
            Anf. 51 CAMILLA BRODIN (KD):
          </note>
          <note>
            Fru talman! Givetvis ska vi aldrig tumma på säkerhetskraven.
            Här menar vi i Kristdemokraterna att det enda rimliga om man menar
            allvar med en trygg elförsörjning och klimatet är att göra en
            förutsättningslös analys – som ni från regeringen inte vill eller
            vågar göra.
          </note>
          <note>
            Förutsättningarna ser annorlunda ut i dag än när Vattenfall fattade
            beslutet om avveckling av de två reaktorerna. Den skadliga effektskatten
            är borta, priserna ligger högre och produktionens betydelse för
            klimatet har blivit tydligare.
          </note>
          <note>
            Är det viktigare för regeringen att reaktorer stängs än att ni
            tar tag i klimatkrisen?
          </note>
          <note type="speaker">
            Anf. 52 Miljö- och klimatminister ISABELLA LÖVIN (MP):
          </note>
          <note>
            Fru talman! Den förutsättningslösa analysen har Vattenfall gjort.
            Man kan ta del av bilder på bottenplattan i den ena av reaktorerna,
            och den är genomrostad. Att göra de enorma miljardinvesteringar
            som det innebär att få säkerhet i de här reaktorerna och oberoende
            härdkylning är i princip att elda för kråkorna, för de pengarna
            kan vi använda till vindkraft som levererar mycket billigare el,
            är mycket säkrare och kan göras här och nu och inte med en investeringshorisont
            på många år.
          </note>
          <note>
            Regeringens syn på valet i Taiwan
          </note>
          <note type="speaker">
            Anf. 53 JOAR FORSSELL (L):
          </note>
          <note>
            Fru talman! Jag har en fråga till vice statsminister Isabella
            Lövin.
          </note>
          <note>
            I den mörka skuggan av världens värsta diktatur, Kina, ligger
            en fyrbåk för demokrati, frihet och mänskliga rättigheter, och
            det är Taiwan. Alldeles nyss hade Taiwan val, och den liberala
            och Kinakritiska presidenten Tsai Ing-wen blev omvald och fick
            stort förtroende i ett demokratiskt val. Dagens industri rapporterar
            att regeringen har skickat lyckönskningar till det taiwanesiska
            folket. Det är mycket bra. Vi ska stå upp för sådana som tror
            på demokrati, mänskliga rättigheter och en rättsstat.
          </note>
          <note>
            Men avser regeringen också att gratulera den Kinakritiska Tsai
            Ing-wen , och kan regeringen tänka sig att bjuda in Taiwans statschef
            hit till Sverige?
          </note>
          <note type="speaker">
            Anf. 54 Miljö- och klimatminister ISABELLA LÖVIN (MP):
          </note>
          <note>
            Fru talman! Jag vill tacka Joar Forssell för att han tar upp
            denna fråga.
          </note>
          <note>
            Regeringen har inga sådana planer såvitt jag vet. Det här är
            en fråga som Joar Forssell får ställa till utrikesministern. Självklart
            ser vi det som viktigt att demokratiska val respekteras, och vi
            står upp för demokrati världen över, inte minst genom vårt demokratibistånd
            som vi har ökat väsentligt som en följd av januariavtalet där
            Liberalerna har varit pådrivande för att vi ska göra det.
          </note>
          <note>
            Demokrati och respekt för mänskliga rättigheter är oerhört viktigt
            för en hållbar utveckling, och tyvärr ser vi att starka krafter
            trycker på för att demokrati och principer om mänskliga rättigheter
            inte ska omnämnas eller respekteras.
          </note>
          <note type="speaker">
            Anf. 55 JOAR FORSSELL (L):
          </note>
          <note>
            Fru talman! Tack, Isabella Lövin, för svaret!
          </note>
          <note>
            År 2002 gjorde den dåvarande socialdemokratiska regeringen så
            att den dåvarande statschefen för Taiwan inte fick komma till
            Sverige. Man nekade statschefen att komma till Sverige.
          </note>
          <note>
            Miljöpartiet har en finare historia när det gäller att stå upp
            för mänskliga rättigheter och demokrati. Skulle det inte vara
            på sin plats att vice statsminister Isabella Lövin tog upp frågan
            om att fullt ut stödja Taiwans demokrati och mänskliga rättigheter
            genom att bjuda hit statschefen och gratulera den omvalda presidenten?
          </note>
          <note type="speaker">
            Anf. 56 Miljö- och klimatminister ISABELLA LÖVIN (MP):
          </note>
          <note>
            Fru talman! Vi i Sveriges regering respekterar naturligtvis de
            principer som finns för erkännande av stater. Det är den gängse
            gång som vi får hålla oss till samtidigt som vi uppmuntrar och
            stöder demokratiska krafter världen över.
          </note>
          <note>
            Bredbandsmålet för 2025
          </note>
          <note type="speaker">
            Anf. 57 DENIS BEGIC (S):
          </note>
          <note>
            Fru talman! Min fråga går till statsrådet Anders Ygeman.
          </note>
          <note>
            Nu har det nya decenniet börjat, och i det nya decenniet skulle
            95 procent av svenska hushåll ha tillgång till bredband. Nu ser
            det ut som att vi missar det målet. Man kan tycka att det inte
            är mycket kvar – jag vet att många länder skulle vara väldigt
            glada över att ha den uppkopplingsgrad som vi har i dag – men
            problemet är att det ser olika ut beroende på var man bor i Sverige.
            Just att det ser så olika ut oroar mig.
          </note>
          <note>
            Därför är det viktigt att fundera på målet för 2025, alltså att
            98 procent av hushållen ska vara uppkopplade. Det är högt ställda
            mål som kommer att minska gapet mellan stad och land. Min fråga
            blir därför: Hur ser statsrådet på det här målet, och vad behöver
            göras för att målet ska uppnås?
          </note>
          <note type="speaker">
            Anf. 58 Statsrådet ANDERS YGEMAN (S):
          </note>
          <note>
            Fru talman! Tack, Denis Begic, för frågan!
          </note>
          <note>
            Jag vill först sätta detta i perspektiv, vilket Denis också gör.
            Sverige är det land i EU där flest människor har uppkoppling med
            hög hastighet. 86 procent av svenskarna har tillgång till höghastighetsuppkoppling.
          </note>
          <note>
            Under det senaste året har klyftan slutits. Vi har byggt bredband
            fyra gånger så snabbt på landsbygden som i storstäder. Det är
            positivt. Men det räcker inte. Regeringen har högre ambitioner
            än så, precis som Denis Begic ger uttryck för.
          </note>
          <note>
            Det vi ska göra är att få på plats ett nytt stödsystem som fokuserar
            på de områden där det är som svårast för marknaden att bygga bredband
            och höghastighetsuppkoppling. Vi har tillfört ytterligare 650
            miljoner kronor för att kunna finansiera den utbyggnaden.
          </note>
          <note type="speaker">
            Anf. 59 DENIS BEGIC (S):
          </note>
          <note>
            Fru talman! Tack för svaret, Anders Ygeman!
          </note>
          <note>
            En fråga som hela tiden dyker upp när jag träffar folk runt om
            i landet gäller företag som binder människor i avtal men sedan
            inte levererar. Vad tänker statsrådet om de dåliga leveranstider
            och avtalsbrott som vi ser att företag just nu begår runt om i
            landet?
          </note>
          <note type="speaker">
            Anf. 60 Statsrådet ANDERS YGEMAN (S):
          </note>
          <note>
            Fru talman! Det är otillständigt att man utlovar bredband till
            människor på landsbygden och binder upp dem i tvååriga avtal men
            sedan inte bygger.
          </note>
          <note>
            Mitt besked är klart: Inte en krona av skattebetalarnas pengar
            ska gå till dem som inte bygger bredband. När vi har ett nytt
            system på plats måste vi se till att vi kan ta ifrån de företag
            som använder den möjligheten rätten att bygga ut bredband.
          </note>
          <note>
            Konstnärers villkor
          </note>
          <note type="speaker">
            Anf. 61 ANNA SIBINSKA (MP):
          </note>
          <note>
            Fru talman! Kulturskapare och konstnärer är kulturlivets absoluta
            fundament. Men konstnärerna arbetar ofta under tuffa villkor.
            Den tuffa arbetsmarknaden med många tillfälliga uppdrag, som inte
            alltid arvoderas på ett rimligt sätt, leder till att konstnärerna
            hamnar utanför samhällets trygghetssystem.
          </note>
          <note>
            För att kulturen ska ha möjlighet att fortsätta utvecklas i hela
            landet är det viktigt att de som arbetar med kultur får förbättrade
            villkor. Det nämn ­ de även statsminister Stefan Löfven i regeringsförklaringen
            i januari förra året.
          </note>
          <note>
            Jag skulle vilja fråga statsrådet Amanda Lind vad regeringen
            avser att göra för att stärka konstnärernas villkor.
          </note>
          <note type="speaker">
            Anf. 62 Kultur- och demokratiminister AMANDA LIND (MP):
          </note>
          <note>
            Fru talman! Tack, Anna Sibinska, för frågan!
          </note>
          <note>
            Sverige är ett rikt kulturland. Men det skulle det inte vara
            om inte alla de människor som jobbar med kultur och alla konstnärer
            runt om i Sverige fanns.
          </note>
          <note>
            En av den här regeringens viktigaste kulturpolitiska prioriteringar
            är att se till att konstnärer och kulturskapare har rimliga villkor.
            Vi tog ett viktigt första steg i det arbetet före jul då vi gav
            olika myndigheter en mängd uppdrag att på flera sätt förbättra
            konstnärers villkor. Det handlar om att se över hur digitaliseringen
            påverkar konstnärer och att kartlägga arrangörsledets förutsättningar
            över hela landet. Och Försäkringskassan ska se över hur man jobbar
            med att informera konstnärer hur de kan tillgodogöra sig sina
            rättigheter.
          </note>
          <note>
            Vi måste se till att Sverige är ett land där det är rimligt och
            möjligt att verka som konstnär och kulturskapare även ekonomiskt.
          </note>
          <note type="speaker">
            Anf. 63 ANNA SIBINSKA (MP):
          </note>
          <note>
            Fru talman! Jag vill tacka statsrådet för svaret. Jag är jätteglad
            över det batteri av åtgärder som vidtagits för att stärka villkoren
            för professionella konstnärer och kulturskapare.
          </note>
          <note>
            Det är bra med strukturella förändringar. Men själva den konstnärliga
            friheten måste kunna garanteras. Vad gör regeringen på det området?
          </note>
          <note type="speaker">
            Anf. 64 Kultur- och demokratiminister AMANDA LIND (MP):
          </note>
          <note>
            Fru talman! Konstnärlig frihet är fundamentalt. Det arbetar regeringen
            med. Vi arbetar med att förbättra villkoren för konstnärer, vilket
            är en grundförutsättning.
          </note>
          <note>
            Vi har också gett Myndigheten för kulturanalys i uppdrag att
            särskilt titta på hur principen om armlängds avstånd och konstnärlig
            frihet efterlevs, både från statens sida och runt om i våra regioner
            och kommuner. Jag ser fram emot att ta emot resultatet av det
            uppdraget, för att se om vi behöver vidta ytterligare åtgärder
            för att stärka den konstnärliga friheten.
          </note>
          <note>
            Avgift för virkesupplag
          </note>
          <note type="speaker">
            Anf. 65 STEN BERGHEDEN (M):
          </note>
          <note>
            Fru talman! Jag tänker ställa min fråga till infrastrukturminister
            Tomas Eneroth med anledning av att Trafikverket från årsskiftet
            har infört en ny avgift på 2 900 kronor för att lägga upp virkesupplag
            utmed våra allmänna vägar.
          </note>
          <note>
            Skogen är en av våra viktigaste näringsgrenar. Den skapar många
            jobb på landsbygden och i våra industrier. För att lägga upp virke
            utmed våra allmänna vägar har det tidigare varit anmälningsplikt,
            men det har absolut inte varit avgiftsbelagt.
          </note>
          <note>
            Nu vill jag ställa en fråga till infrastrukturministern. Virket
            måste tas ut ur skogen på grund av granbarkborren. På vissa ställen
            är det dessutom ofta små poster. Det innebär att avgiften på 2
            900 kronor kan vara väldigt hög i förhållande till det virkesvärde
            som faktiskt kommer ut på allmän väg och levereras. Är ministern
            beredd att ändra väglagen och vägförordningen så att skogsägarna
            och landsbygden slipper den avgiften?
          </note>
          <note type="speaker">
            Anf. 66 Infrastrukturminister TOMAS ENEROTH (S):
          </note>
          <note>
            Fru talman! Tack, Sten Bergheden, för frågan och engagemanget!
          </note>
          <note>
            Jag kommer från Kronobergs län i Småland och minns hur viktigt
            det var efter stormen Gudrun att snabbt få virket ut ur skogen,
            inte minst med tanke på granbarkborren och risken för angrepp
            och skada på de värden som fanns i skogen. Det är en jätteviktig
            fråga.
          </note>
          <note>
            Jag upplystes nyligen om att Trafikverket nu ska börja tillämpa
            en lag, en avgiftsförordning, som har funnits sedan 2012 men som
            inte har tillämpats. Jag vill titta närmare på det. Det är viktigt
            att se till att det finns goda förutsättningar för skogsägare
            att hantera skogsråvaran och att det finns goda möjligheter för
            landsbygden att fortsätta ha en bra näring och goda förutsättningar.
          </note>
          <note>
            Jag kommer alltså att återkomma med ett svar på hur vi ska hantera
            den avgiften framöver.
          </note>
          <note type="speaker">
            Anf. 67 STEN BERGHEDEN (M):
          </note>
          <note>
            Fru talman! Jag vill tacka ministern.
          </note>
          <note>
            Är det inte rimligt att vi medan vi väntar på regeringens utredning
            gör som vi har gjort sedan 2012, att vi tar bort avgiften och
            ser över detta innan den bara införs?
          </note>
          <note>
            Jag frågar ministern återigen: Avser ministern att ta bort den
            avgiften som är orimligt hög i förhållande till det värde som
            skogsindustrin måste få ut?
          </note>
          <note type="speaker">
            Anf. 68 Infrastrukturminister TOMAS ENEROTH (S):
          </note>
          <note>
            Fru talman! Tack, Sten Bergheden!
          </note>
          <note>
            Det är inte så att jag avser att tillsätta någon lång utredning
            om detta. Nu när jag är upplyst om det vill jag titta på hur avgiftsförordningen
            ser ut och var begränsningar kan ske.
          </note>
          <note>
            Jag tycker också att det är viktigt att snabbt kunna ge besked
            om hur man ska hantera avgiften framöver, om det är rimligt och
            varför man nu börjar tillämpa den efter att ha låtit bli att göra
            det sedan 2012.
          </note>
          <note>
            Förutsättningarna för företagare på landsbygden
          </note>
          <note type="speaker">
            Anf. 69 MATS NORDBERG (SD):
          </note>
          <note>
            Fru talman! Även min fråga går till statsrådet Tomas Eneroth.
            Jag hade tänkt ställa nästan exakt samma fråga som just ställdes.
            Jag väljer därför att gå direkt på följdfrågan.
          </note>
          <note>
            Först och främst vill jag tacka statsrådet för att ni ser över
            det här. Det behöver förändras.
          </note>
          <note>
            Alla myndigheter som hanterar landsbygdsfrågor bör ha ett främjandeuppdrag
            där en av deras viktigaste uppgifter blir att stötta eller åtminstone
            inte krångla till det för företagare på landsbygden. Man bör fråga
            sig vilka konsekvenser det får innan man fattar beslut. Jag anser
            att det inte har hänt vad gäller barkborrar och den här vägavgiften.
          </note>
          <note>
            Det rör sig ofta om fåmansföretag. Byråkrati som läggs på dem
            hindrar dem från att utföra produktivt arbete. Kostnader som läggs
            på dem minskar lönsamheten och riskerar att minska deras ambitionsnivå,
            kopplat till just det här med barkborren. Men om industrin ska
            få virke måste det också utföras små gallringar.
          </note>
          <note type="speaker">
            Anf. 70 Infrastrukturminister TOMAS ENEROTH (S):
          </note>
          <note>
            Fru talman! Tack, Mats Nordberg!
          </note>
          <note>
            Delar av detta rör skogspolitiken, som inte är mitt ansvarsområde.
            Men jag ska ärligt säga att det är viktigt. Det är jätteviktigt
            att vi ser till att företagande på landsbygden har goda förutsättningar.
            Jag kommer själv från ett skogslän och har arbetat länge med dessa
            frågor.
          </note>
          <note>
            Vare sig det handlar om hur Trafikverket påverkar möjligheten
            att ta ut skogsråvara eller andra statliga myndigheter ska vi
            i Sverige självklart hjälpas åt, för att stärka både företagande
            i landsbygd och annan verksamhet. Det är viktigt.
          </note>
          <note>
            Faktum är att vi är framgångsrika här. Nu har vi en regering
            som gör extra stora satsningar på landsbygden. Vi stärker företagandet.
            Vi ser till att bygga ut bredband i större utsträckning än tidigare,
            vilket vi nyss hörde här. Vi ger goda förutsättningar för kommuner
            med tuffa utmaningar genom att förändra kostnadsutjämningen.
          </note>
          <note>
            Landsbygden är viktig och får nu bra tillskott och bra stöd från
            en regering som prioriterar landsbygdspolitiken.
          </note>
          <note type="speaker">
            Anf. 71 MATS NORDBERG (SD):
          </note>
          <note>
            Fru talman! Jo, det sker positiva saker. Men Sverigedemokraterna
            är oroliga. Det finns en politik som ökar mängden skyddad skog.
            Nu är det här skogspolitik; jag ska alltså inte dra det för långt.
            Men skogsbrukarna lämnar ofta in sina avverkningsansökningar men
            får inte tillstånd. Det finns alltså också trender som går åt
            motsatt håll.
          </note>
          <note>
            Frågan nu gäller den här vägavgiften. Jag vill verkligen skicka
            med budskapet att den måste bort.
          </note>
          <note type="speaker">
            Anf. 72 Infrastrukturminister TOMAS ENEROTH (S):
          </note>
          <note>
            Fru talman! Det är viktigt att göra bådadera. Självklart ska
            vi se till att främja företagandet på landsbygden. Jag tittar
            som sagt nu på avgifterna. Samtidigt gäller det att vara tydlig
            i skogspolitiken med det skydd vi ska ha för biotoper och se till
            att det är ett hållbart skogsbruk. Här är Sverige världsledande.
            Men vi kan göra mer, för det är viktigt att vi skyddar de biotoper
            som behöver skyddas i Sverige. Där har vi en framgångsrik skogspolitik,
            och den fortsätter vi att utveckla. Det är ett hållbart skogsbruk
            vi talar om i Sverige, och det ska vi vara stolta över.
          </note>
          <note>
            Kommunernas bostadsförsörjningsansvar
          </note>
          <note type="speaker">
            Anf. 73 MARCUS JONSSON (KD):
          </note>
          <note>
            Fru talman! Min fråga går till miljö- och klimatministern.
          </note>
          <note>
            Av Sveriges kommuner är det 83 procent som anger att de har bostadsbrist.
            Det är ett nationellt problem. Jag vill nämna en annan lika allvarlig
            fråga. När Sveriges Kommuner och Regioner i höstas frågade ekonomicheferna
            i samtliga Sveriges 290 kommuner hur det ekonomiska läget såg
            ut svarade fyra av fem att det såg sämre ut inför 2020 – det vill
            säga innevarande år – än vad det gjorde i fjol.
          </note>
          <note>
            I ljuset av detta undrar jag: Hur ser regeringen på kommunernas
            bostadsförsörjningsansvar?
          </note>
          <note type="speaker">
            Anf. 74 Miljö- och klimatminister ISABELLA LÖVIN (MP):
          </note>
          <note>
            Fru talman! Jag tackar Marcus Jonsson för frågan. Kommunernas
            ekonomiska läge är förstås någonting som regeringen tittar på
            väldigt noga. Vi känner stor oro för vissa av kommunerna, som
            tydligt signalerar att det finns brister. Här får regeringen återkomma
            vad gäller det finansiella stödet.
          </note>
          <note>
            Vi har sedan regeringen tillträdde infört ett investeringsstöd
            för byggnation av bland annat billiga hyresrätter. Det har lett
            till att vi har fått en ökning av till exempel bostäder för studenter
            och för dem som inte har råd att gå in och investera med egen
            kassa i bostadsrätter eller köpa villor. Vi har ett behov av hyresrätter.
            Det här är ett stöd som vi är glada att kunna återinföra. Det
            togs bort i och med den förra budgeten, men det är tillbaka, och
            det är också ett stöd för kommunerna.
          </note>
          <note type="speaker">
            Anf. 75 MARCUS JONSSON (KD):
          </note>
          <note>
            Fru talman! Det kan se olika ut inom ett län. Sundbyberg, där
            jag själv bor, är med sina nio kvadratkilometer Sveriges minsta
            kommun. Där bygger man mycket. I andra kommuner inom Stockholms
            län bygger man mindre. Men enligt lag ska länsstyrelsen verka
            för samordning mellan kommuner i fråga om bostadsförsörjningen.
            Jag undrar om regeringen har någon uppföljning av hur länsstyrelserna
            jobbar med frågan att få till samordning inom ett län.
          </note>
          <note type="speaker">
            Anf. 76 Miljö- och klimatminister ISABELLA LÖVIN (MP):
          </note>
          <note>
            Fru talman! Bostadsförsörjningen är en viktig fråga. Vi konstaterar
            med glädje att det har skett en enormt positiv utveckling vad
            gäller nybyggnation av bostäder sedan regeringen tillträdde 2014.
            Givetvis finns det också behov av koordinering och synergieffekter
            mellan olika kommuner i samma län. Bostadsministern följer den
            frågan noga.
          </note>
          <note>
            Åtgärder mot bilmålvakter
          </note>
          <note type="speaker">
            Anf. 77 HILLEVI LARSSON (S):
          </note>
          <note>
            Fru talman! Jag vill ställa min fråga till Tomas Eneroth.
          </note>
          <note>
            Organiserade kriminella anlitar ofta så kallade bilmålvakter
            för att kunna felparkera och slippa betala skatter och avgifter.
            Målvakterna har som regel inga tillgångar, så man kan inte göra
            utmätning för skulderna hos dem.
          </note>
          <note>
            Regeringen har gjort mycket på det här området, liksom kommunerna.
            I Malmö, som jag kommer från, har man med hjälp av lagskärpningar
            och ett aktivt kommunalt arbete sett till att vi helt enkelt kan
            beslagta bilarna och därmed få bort bilmålvakterna.
          </note>
          <note>
            Hur jobbar regeringen vidare med frågan? Detta har varit väldigt
            framgångsrikt, men vi kan göra ännu mer. Vilket är nästa steg
            i kampen mot den här brottsligheten?
          </note>
          <note type="speaker">
            Anf. 78 Infrastrukturminister TOMAS ENEROTH (S):
          </note>
          <note>
            Fru talman! Jag tackar Hillevi Larsson för frågan. Det görs ett
            gediget arbete från regeringen för att se till att stoppa den
            utveckling vi har sett, där man har använt bilmålvakter som ett
            led i en illegal ekonomisk brottslighet. Tidigare har vi utrett
            och skärpt möjligheterna att beslagta bilar och gett extrapengar
            till kommunerna för att ge dem resurser att forsla bort bilarna.
            I går kunde finansministern presentera en omstart av samordningsnumren,
            som till viss del har använts i just den här typen av brottslighet.
            Jag har också tillsatt en ytterligare utredning gällande bilmålvakter.
            Det handlar om att begränsa antalet bilar eller fordon man får
            äga. Det är ett sätt att se till att man inte kan ha hundratals
            bilar registrerade på sig. Det här är tydliga insatser vi gör
            för att begränsa den typen av brottslighet.
          </note>
          <note type="speaker">
            Anf. 79 HILLEVI LARSSON (S):
          </note>
          <note>
            Fru talman! Detta är någonting som verkligen ger hopp. Vi kan
            se att utvecklingen har vänt på bara några få år, mycket på grund
            av de politiska åtgärder som har vidtagits. I Malmö har betalningsviljan
            gått från 66 pro ­ cent 2015 till 87 procent 2019, och den kan
            gå upp ännu mer om vi fort ­ sätter den här kampen. Det är bara
            att önska lycka till. Vi hoppas på nya förslag och beslut här
            i riksdagen för att få bort bilmålvakterna.
          </note>
          <note type="speaker">
            Anf. 80 Infrastrukturminister TOMAS ENEROTH (S):
          </note>
          <note>
            Fru talman! Ja, det har varit ett framgångsrikt arbete. Samtidigt
            vet vi att brottslighet tenderar att använda sig av nya tekniska
            möjligheter. Det gäller att ständigt ligga steget före. Därför
            tillsattes utredningen om att begränsa ägandet. Det finns också
            andra insatser vi kan göra. Mycket handlar om samverkan mellan
            polisen, Skatteverket och Kronofogdemyndigheten. Det här arbetet
            kommer att fortgå framöver. Det kan jag garantera.
          </note>
          <note>
            Tillgänglighet till kultur för funktionsnedsatta
          </note>
          <note type="speaker">
            Anf. 81 LOTTA FINSTORP (M):
          </note>
          <note>
            Fru talman! Jag vill ställa min fråga till kultur- och demokratiministern.
          </note>
          <note>
            Det finns mycket kvar att göra för att uppfylla de kulturpolitiska
            målen avseende tillgänglighet och delaktighet för personer med
            funktionsvaria ­ tioner. Inte sällan finns det tekniska lösningar,
            men ofta är problemet vem som ska bära kostnaden.
          </note>
          <note>
            Låt mig ta ett exempel: syntolkning av film. För några år sedan
            gjordes ett antal appar för syntolkning. Det var Svenska Filminstitutet
            som betalade för framtagandet av apparna i ett projekt. Men efter
            projektet har man slutat betala, och därmed uppstår problemet
            med att hålla apparna tekniskt uppdaterade. Det innebär en kostnad.
            Det hjälpmedlet fungerar inte längre.
          </note>
          <note>
            Jag utgår från att ministern anser att tillgänglig kultur är
            av största vikt för delaktighet, men vem äger frågan? Vem ska
            betala för till exempel syntolkning?
          </note>
          <note type="speaker">
            Anf. 82 Kultur- och demokratiminister AMANDA LIND (MP):
          </note>
          <note>
            Fru talman! Jag tackar Lotta Finstorp för en viktig fråga. Tillgänglighet
            till kultur är ju så mycket. Det handlar om att alla ska ha tillgång
            till kultur var man än bor i landet. Men det handlar naturligtvis
            också om vilka förutsättningar man har. Ibland handlar det om
            fysisk tillgång, om att man ska kunna ta sig in fysiskt i en kulturlokal.
            Men det handlar såklart också om att även till exempel synskadade
            ska kunna uppleva kultur på ett bra sätt. Som Lotta Finstorp säger
            har vi övergripande målsättningar för detta, antagna här i riksdagen.
          </note>
          <note>
            Finansieringen av den här typen av insatser ligger på väldigt
            många olika aktörer. Ibland ligger det på kommunerna att göra
            investeringar. Ibland ligger det på kulturinstitutionerna själva
            att jobba med den här frågan aktivt.
          </note>
          <note>
            Jag känner inte närmare till den särskilda fråga om Filminstitutet
            som Lotta Finstorp nämner. Generellt brukar vi inte från politikens
            sida gå in och detaljstyra den typen av satsningar. Men självklart
            förväntar jag mig att våra olika aktörer som jobbar med att uppfylla
            de kulturpolitiska målen också verkar aktivt för tillgänglighet.
          </note>
          <note type="speaker">
            Anf. 83 LOTTA FINSTORP (M):
          </note>
          <note>
            Fru talman! Jag tackar kultur- och demokratiministern för svaret.
          </note>
          <note>
            Projektet hade ett väldigt gott syfte. Men som alla projekt tog
            det slut. Sedan måste det finnas något som tar vid.
          </note>
          <note>
            Många av lösningarna utgår från att målgrupper är homogena. Men
            om till exempel en viss teaterpjäs, musikal eller konsert syntolkas
            blir det möjligen bara vid ett tillfälle, och då kanske inte den
            enskilde kan. Individuella lösningar efterfrågas. Skulle det vara
            möjligt?
          </note>
          <note type="speaker">
            Anf. 84 Kultur- och demokratiminister AMANDA LIND (MP):
          </note>
          <note>
            Fru talman! Vi vet att det behövs individuella lösningar. Det
            behövs en mångfald av insatser. Man kan aldrig begränsa frågan
            om tillgänglighet till att det skulle finnas en enda åtgärd som
            funkar för alla typer av funktionsnedsättningar som finns. Jag
            tror att vi kan hantera en hel del genom att säkerställa att man
            tillvaratar den kunskap som inhämtats av olika projekt, oavsett
            var de sker, och ser till att försöka sprida den så mycket som
            möjligt. Vi får titta vidare på frågan.
          </note>
          <note>
            Ökade kostnader för bilister
          </note>
          <note type="speaker">
            Anf. 85 ERIC PALMQVIST (SD):
          </note>
          <note>
            Fru talman! Min fråga går till statsrådet Isabella Lövin och
            rör de ökande kostnaderna för landets bilister.
          </note>
          <note>
            Att den regering i vilken Lövin ingår har som mål att beskatta
            bilism kan knappast motsägas. Skatten på drivmedel höjs varje
            år, och fordon s ­ skatten höjs för många biltyper samtidigt som
            kraftiga försämringar av reseavdraget diskuteras. Som om inte
            detta vore nog höjer man även träng ­ selskatten och planerar
            för att införa den på fler platser.
          </note>
          <note>
            Det har nu gått så långt att när regeringen inte höjer skatten
            så mycket som planerat väljer man att kalla det för en skattesänkning.
            En löntagare som redan har betalat skatt på sin inkomst betalar
            fordonsskatt, skatt på drivmedel, moms på skatt på drivmedel och
            dessutom trängselskatt. För dem som är beroende av bilen i sin
            vardag håller detta på att få orimliga konsekvenser.
          </note>
          <note>
            Min fråga är: När har taket nåtts och det är nog, och planerar
            regeringen fler pålagor för landets bilister?
          </note>
          <note type="speaker">
            Anf. 86 Miljö- och klimatminister ISABELLA LÖVIN (MP):
          </note>
          <note>
            Fru talman! Tack, Eric Palmqvist, för frågan!
          </note>
          <note>
            Vi har en stor utmaning framför oss med att göra en omställning
            från det som drivs med kol, olja och gas , som orsak a r klimatförändringar
            , till att vi ska få ett klimatneutralt samhälle. Där är skatt
            ett styrmedel som vi kan använda. Men vi använder också väldigt
            mycket morot i form av bidrag till den som köper en nollutsläppande
            bil och bidrag till den som vill installera en laddpunkt vid sin
            bostad.
          </note>
          <note>
            Vi vill se till att vi har ett färdmedelsneturalt reseavdrag.
            Vi vill också se till att vi gynnar dem som inte har ett alternativ
            till bilen, det vill säga de som lever på landsbygden, medan de
            som lever i storstäderna och har god tillgång till kollektivtrafik
            inte behöver ha stöd i form av resebidrag.
          </note>
          <note type="speaker">
            Anf. 87 ERIC PALMQVIST (SD):
          </note>
          <note>
            Fru talman! Jag känner en ensamstående kvinna här utanför Stockholm.
            Om hon ska hinna med lämning av barn på dagis och sedan vara på
            jobbet klockan halv nio måste hon börja sin dag klockan fem på
            morgonen om hon inte har råd att använda bilen längre .
          </note>
          <note>
            Anser statsrådet att det är rimligt att arbetare ska välja mellan
            att antingen flytta eller säga upp sig för att ha tid att umgås
            med sina barn? Det är konsekvensen av den politik som regeringen
            för.
          </note>
          <note type="speaker">
            Anf. 88 Miljö- och klimatminister ISABELLA LÖVIN (MP):
          </note>
          <note>
            Fru talman! Vi måste se till att alla har möjlighet att ha ett
            livspussel som går ihop. Där finns det många delar. Det handlar
            om arbetstid, kollektivtrafik, flexibilitet och möjlighet att
            vara ledig när barnen inte har skola eller barnomsorg. Det är
            en politik som regeringen driver för att göra det möjligt för
            människor att tillbringa så mycket tid som möjligt med sina barn
            men också leva på ett miljövänligt och klimatsmart sätt. Där behöver
            vi alla bidra.
          </note>
          <note>
            Etableringsstopp för konfessionella friskolor
          </note>
          <note type="speaker">
            Anf. 89 GUDRUN BRUNEGÅRD (KD):
          </note>
          <note>
            Fru talman! Jag har också en fråga till vice statsminister Isabella
            Lövin.
          </note>
          <note>
            Förra veckan överlämnades utredningen om etableringsstopp för
            konfessionella friskolor, Utredningen pekar på starka juridiska
            betänkligheter i förhållande till internationella konventioner
            som Sverige ställt sig bak ­ om.
          </note>
          <note>
            Artikel 2 i tilläggsprotokollet till Europakonventionen lyder:
            ” Ingen må förvägras rätten till undervisning. Vid utövandet av
            den verksamhet staten kan påtaga sig i fråga om uppfostran och
            undervisning skall staten respektera föräldrarnas rätt att tillförsäkra
            sina barn en uppfostran och undervisning som står i överensstämmelse
            med föräldrarnas religiösa och filosofiska övertygelse. ”
          </note>
          <note>
            Av utbildningsminister Anna Ekström att döma är regeringen fast
            besluten att trotsa de juridiska betänkligheterna och införa etableringsstopp.
            Min fråga är om regeringen avser att införa stoppet i form av
            lag eller förordning.
          </note>
          <note type="speaker">
            Anf. 90 Miljö- och klimatminister ISABELLA LÖVIN (MP):
          </note>
          <note>
            Fru talman! Tack, Gudrun Brunegård, för frågan!
          </note>
          <note>
            Regeringen har tagit initiativ till att skärpa regelverket för
            fristående skolor med konfessionell inriktning. Det pågår en utredning
            med uppdrag att se över och vid behov skärpa regelverket. Det
            har vi sett som nödvändigt.
          </note>
          <note>
            Tillsammans med Centerpartiet och Liberalerna vill regeringen
            se ett etableringsstopp för fristående skolor med konfessionell
            inriktning. Reger ­ ingen har därför gett en utredning i uppdrag
            att lämna förslag som krävs för att ett stopp för nya religiösa
            friskolor ska kunna införas. Utredningens förslag ska presenteras
            i december i år.
          </note>
          <note>
            Redan under förra mandatperioden tittade en utredning på möjligheten
            att utifrån Europakonventionen och andra internationella åtaganden
            förbjuda konfessionella friskolor. Vi inväntar helt enkelt den
            utredning som är tillsatt.
          </note>
          <note>
            Satsningar på järnvägen
          </note>
          <note type="speaker">
            Anf. 91 JASENKO OMANOVIC (S):
          </note>
          <note>
            Fru talman! Sundsvall, Göteborg och Malmö är en halvtimme längre
            bort från Stockholm än på 90-talet, i varje fall om man ska åka
            tåg. Om man ska åka bil eller flyga är det inte samma sak.
          </note>
          <note>
            Fru talman! Vi har haft mer än 1 miljon tåg i fjol rullande på
            våra järnvägar. Det behövs fler spår. Nu nämnde jag bara tågen
            upp till Sundsvall. Det är halva landet geografiskt. Då talar
            jag inte längre om den andra halvan.
          </note>
          <note>
            Vi behöver fler tåg. Vi behöver fler möjligheter att åka tåg.
            Det behöver vi både för personer och för godset. Därför vill jag
            fråga infrastrukturministern: Vad gör regeringen? Hela riksdagen
            kan nu få höra det och lyss ­ na noga.
          </note>
          <note type="speaker">
            Anf. 92 Infrastrukturminister TOMAS ENEROTH (S):
          </note>
          <note>
            Fru talman! Tack, Jasenko Omanovic!
          </note>
          <note>
            Det stämmer. Jag åkte med det miljonte tåget. Förra året gick
            det över 1 miljon tåg. Det är nytt rekord. Det har aldrig gått
            så många tåg på svensk järnväg. Intresset ökar, och fler vill
            resa klimatsmart. Fler vill minska sitt klimatavtryck, och fler
            företag vill skicka mer gods med tåg.
          </note>
          <note>
            Därför gör vi nu den största järnvägssatsningen i modern tid.
            Vi renoverar, och vi reparerar. Vi bygger ny järnväg, vare sig
            det är Norrbotniabanan eller Sydostlänken. Det är viktigt. Sverige
            behöver mer tågkapacitet om vi ska kunna klara klimatkraven och
            kunna se till att ha en hållbar utveckling för transportsystemen.
          </note>
          <note>
            Det knyter ihop landet på ett bra sätt. Man kan resa ända upp
            till inte bara Västernorrland utan andra vackra delar av landet.
            Samtidigt ser man till att man minskar sitt klimatavtryck. Därför
            fullföljer vi inte bara den största järnvägssatsningen i modern
            tid. Vi vill också bygga nya stambanor för att ordentligt öka
            kapaciteten för ett Sverige som växer. Vi är nu över 10 miljoner
            människor i det här landet.
          </note>
          <note>
            Produktionsincitament för filmindustrin
          </note>
          <note type="speaker">
            Anf. 93 ANNICKA ENGBLOM (M):
          </note>
          <note>
            Fru talman! Under min joggningstur i morse hittade jag fantastiska
            inspelningsplatser på den ganska begränsade ytan. Samlat finns
            här historis ­ ka scener, havsmiljöer och öppna landskap samtidigt
            som det finns murriga och spännande krypin. Ungefär så beskrev
            regissören, manusförfattaren och skådespelaren Hannes Holm min
            hemstad Karlskrona när vi träffades i augusti i samband med Carl
            International Film Festival.
          </note>
          <note>
            Det gäller inte bara Karlskrona, utan även övriga Sverige erbjuder
            fantastiska och unika scenerier för filminspelningar. Samtidigt
            förläggs allt fler filminspelningar utomlands. Orsaken stavas
            produktionsincitament.
          </note>
          <note>
            Filmbranschen hade förväntat sig skattelättnader eller skatterabatt
            i höstens budget. Man räknar i år med ett bortfall på 1 ½ miljard.
            Vad gör kulturministern?
          </note>
          <note type="speaker">
            Anf. 94 Kultur- och demokratiminister AMANDA LIND (MP):
          </note>
          <note>
            Fru talman! Tack, Annicka, för frågan!
          </note>
          <note>
            Svensk filmindustri är av extremt hög klass. Det märker vi inte
            minst på filmfestivaler där skådespelare, filmskapare och producenter
            belönas för vår filmproduktion.
          </note>
          <note>
            Det är väldigt angeläget att vi även forts ättningsvis ser till
            att Sverige har konkurrenskraftiga villkor och att det även fortsatt
            bedrivs filminspelningar i Sverige. Det är viktigt både för vår
            filmindustri och vår kreativa näring och för tillförseln av kompetens
            inom filmområdet.
          </note>
          <note>
            Regeringen gav förra mandatperioden Tillväxtverket ett uppdrag
            att analysera om produktionsrabatter eller någon annan typ av
            incitament skulle kunna vara bra för att stimulera svensk filmproduktion.
            De frågorna är fortsatt under beredning.
          </note>
          <note>
            Avskaffande av samordningsnummer
          </note>
          <note type="speaker">
            Anf. 95 KJELL JANSSON (M):
          </note>
          <note>
            Fru talman! Jag har en fråga till miljöminister Isabella Lövin.
          </note>
          <note>
            Moderaterna har i dag i skatteutskottet lagt fram ett förslag
            för ny hantering av samordningsnummer, där vi bland annat kräver
            personlig inställelse och att man ska fotograferas och lämna fingeravtryck.
            Vi kräver också att de befintliga samordningsnumren ska avvecklas
            inom ett år.
          </note>
          <note>
            Syftet med samordningsnumren har varit att hjälpa nyanlända att
            lättare komma ut i arbete. Tyvärr har numren använts i kriminella
            syften och i bedrägliga syften för att ta ut bidrag ur våra försäkringssystem
            – i stor omfattning.
          </note>
          <note>
            Mina frågor till Isabella Lövin är därför: Varför vill regeringen
            inte biträda vårt förslag om att samtliga 1 miljon samordningsnummer
            ska upphöra inom ett år? Anser statsrådet att hanteringen i dag
            är rättssäker?
          </note>
          <note type="speaker">
            Anf. 96 Miljö- och klimatminister ISABELLA LÖVIN (MP):
          </note>
          <note>
            Fru talman! Tack, Kjell Jansson, för frågan! Regeringen välkomnar
            att frågan om samordningsnummer har fått uppmärksamhet. Som finansministern
            meddelade kommer vi nu att se över och göra en nystart för samordningsnumren.
          </note>
          <note>
            Det är också viktigt att påpeka att samordningsnumren inte ger
            arbetstillstånd. De ger inte heller rätt till vård, de berättigar
            inte till svensk socialförsäkring, de räcker inte för att öppna
            bankkonton och de ger inte rätt att resa in i Sverige eller att
            vistas här. Samordningsnummer är en identitetsbeteckning och ingenting
            annat.
          </note>
          <note>
            Sedan finns det förstås utrymme att förbättra detta, bland annat
            så att numren ska upphöra efter fem år. Det finns också utrymme
            för en rad andra förbättringar som gör att numren inte finns för
            evigt och att man har bättre kontroll på adresserna för dem som
            har samordningsnummer.
          </note>
          <note>
            Effekterna av miljöskatterna
          </note>
          <note type="speaker">
            Anf. 97 HELENA BOUVENG (M):
          </note>
          <note>
            Fru talman! Sverige har EU:s lägsta tillväxt. Vi har hög arbetslöshet.
            Det är fortfarande ett grundläggande problem att det inte lönar
            sig tillräckligt att gå och jobba.
          </note>
          <note>
            Samtidigt upplever människor att man inte får valuta för sina
            skattepengar – detta oavsett om det gäller sjukvården, äldreomsorgen,
            brottsbekämpningen eller skolan. Detta gäller också i allra högsta
            grad den förda klimatpolitiken.
          </note>
          <note>
            För några dagar sedan tilldelades den rödgröna regeringens klimatpolitik
            utmärkelsen årets värsta slöseri 2019. Anslagen till klimatpolitiken
            har mer än fördubblats under de senaste åren samtidigt som utsläppen
            i princip har slutat att minska.
          </note>
          <note>
            Därför undrar jag, statsrådet Isabella Lövin: Vad får svenska
            skattebetalare egentligen för sina gröna skattepengar?
          </note>
          <note type="speaker">
            Anf. 98 Miljö- och klimatminister ISABELLA LÖVIN (MP):
          </note>
          <note>
            Fru talman! Tack, Helena Bouveng, för frågan!
          </note>
          <note>
            Vi har miljoner ungdomar världen över som demonstrerar för sin
            rätt till en framtid. Vi har inte rätt att förstöra den här planeten
            för våra ungdomar.
          </note>
          <note>
            Det är inte sant att utsläppen inte minskar. Sveriges klimatpolitik
            har blivit utsedd till världens bästa tre år i rad. Vi behöver
            investeringar för att ställa om, både på skattesidan och vad gäller
            att gynna näringslivets investeringar i grön teknik.
          </note>
          <note>
            Men vad Moderaterna gör är att satsa 7 miljarder på att sänka
            bensinskatten mitt i brinnande klimatkris. Det är inte riktigt
            hälften, men ungefär hälften, av hela miljö- och klimatbudgeten.
            Det satsar ni på att göra det billigare att släppa ut. Det är
            inte effektiv klimatpolitik.
          </note>
          <note>
            Dessutom noterar jag att Moderaterna står bakom stora vägbyggen,
            till exempel Förbifart Stockholm, som är kraftigt fördyrat.
          </note>
          <note>
            Skattemedel till gangsterrap
          </note>
          <note type="speaker">
            Anf. 99 BORIANA ÅBERG (M):
          </note>
          <note>
            Fru talman! Gangsterrap är en musikstil som romantiserar brott,
            förhärligar våld och sprider en vidrig kvinnosyn.
          </note>
          <note>
            Dess utövare är kriminella även i det verkliga livet. Nyligen
            häktades en av dem för mord. Det är illavarslande när gangsterrappare
            blir förebilder för barn som växer upp i förorterna – inte för
            att de är duktiga artister utan för att de är framgångsrika kriminella.
            Samtidigt får genren stöd från det offentliga.
          </note>
          <note>
            Därför vill jag fråga kultur- och demokratiminister Amanda Lind:
            Vad tänker ministern göra för att våra skattepengar inte ska gå
            till att understödja spridningen av våldsförhärligande och kvinnofientlig
            propaganda?
          </note>
          <note type="speaker">
            Anf. 100 Kultur- och demokratiminister AMANDA LIND (MP):
          </note>
          <note>
            Fru talman! För mig som kultur- och demokratiminister är principen
            om konstnärlig frihet, armlängds avstånd till kulturen och yttrandefrihet
            helt fundamentala.
          </note>
          <note>
            Vi har lagstiftning som reglerar vad man får säga. Om man går
            över en sådan gräns när det gäller till exempel hets mot folkgrupp
            handlar det om en polisanmälan och att brottet i så fall utreds.
          </note>
          <note>
            Men jag ämnar på inga sätt vare sig gå in och styra vilken typ
            av genre inom musiken som ska tilldelas offentliga medel eller
            försöka styra det kulturella innehållet.
          </note>
          <note>
            Skärpta miljökrav och flytt av företag
          </note>
          <note type="speaker">
            Anf. 101 SOFIA WESTERGREN (M):
          </note>
          <note>
            Fru talman! Regeringens mål är att Sverige ska ligga längst fram
            när det gäller klimatmålen. Globala problem behöver ha ett globalt
            fokus, och det saknas i svensk miljöpolitik.
          </note>
          <note>
            Regeringen har redan under den förra mandatperioden ägnat sig
            åt skattehöjningar i miljöns namn. Det är höjningar som har hämmat
            jobb, tillväxt och sammanhållning.
          </note>
          <note>
            I närheten av min valkrets i Bohuslän ligger Preemraff. De vill
            utveckla sin produktion av drivmedel till att inkludera en större
            del från skogen. Om man ser på frågan i ett globalt perspektiv
            är detta en bra miljönytta, och det skapar fler arbetstillfällen
            lokalt.
          </note>
          <note>
            Fru talman! Det är företagen som skapar jobb och tillväxt. Min
            fråga till miljöministern är om hon ser att det kan finnas ett
            samband mellan ökade miljökrav och företagsflytt till andra länder.
          </note>
          <note type="speaker">
            Anf. 102 Miljö- och klimatminister ISABELLA LÖVIN (MP):
          </note>
          <note>
            Fru talman! Tack, Sofia Westergren, för frågan!
          </note>
          <note>
            Först och främst är det så att hela världen har skrivit under
            Parisavtalet. Alla ska ned till noll ungefär i mitten av detta
            århundrade. EU har just nu gått in för att skärpa sina mål. Om
            man ska flytta någonstans är alltså frågan vart man ska flytta;
            man kan möjligtvis flytta till de länder som tänker lämna Parisavtalet.
          </note>
          <note>
            Håller jag med om att miljökraven leder till företagsflytt? Jag
            skulle säga att det är tvärtom. Detta leder till att Sverige drar
            till sig företag. Just nu håller Europas största vindkraftspark
            på att etableras i Piteå. Europas största batterifabrik håller
            på att byggas i Skellefteå. En världsunik stålproduktion som är
            fossilfri är just nu på gång i Luleå.
          </note>
          <note>
            Detta är helt och hållet satsningar som Sverige har dragit till
            sig på grund av vår klimatlag och på grund av att vi har världens
            mest ambitiösa klimatpolitik just nu. Och andra följer efter.
          </note>
          <note>
            Ett globalt klimatperspektiv
          </note>
          <note type="speaker">
            Anf. 103 LARS JILMSTAD (M):
          </note>
          <note>
            Fru talman! För någon dag sedan publicerades SNS Konjunkturrådsrapport
            2020: Svensk politik för globalt klimat .
          </note>
          <note>
            Bakom denna rapport står nio högt kvalificerade forskare med
            inriktning på viktiga miljö- och ekonomifrågor. De har velat kartlägga
            vilken politik som är mest effektiv för att få ned utsläppen globalt.
            Åtta av nio forskare anser att Sverige borde lägga pengar utomlands
            i högre grad än nu eftersom man där får mer utsläppsminskning
            per krona. Undantaget är förra språkröret och ministern Åsa Romson,
            som anser att Sverige ska gå före trots kostnader.
          </note>
          <note>
            Åtgärder mot temperaturhöjningen brådskar och måste förstås sättas
            in där de ges störst effekt. Ett globalt perspektiv borde vara
            självklart men tycks inte vara det för Åsa Romson.
          </note>
          <note>
            Jag vill därför fråga statsrådet om hon delar den ståndpunkt
            som Åsa Romson ger uttryck för.
          </note>
          <note type="speaker">
            Anf. 104 Miljö- och klimatminister ISABELLA LÖVIN (MP):
          </note>
          <note>
            Fru talman! Sverige bedriver en global klimatpolitik i allra
            högsta grad. Vi är en av världens absolut största givare av klimatbistånd.
            Vi är oerhört aktiva inom både FN och EU för att driva på för
            en aktiv klimatpolitik och för att göra det dyrare att släppa
            ut.
          </note>
          <note>
            The Swedish Proposal, som lyfts fram i rapporten som ledamoten
            nämner, är ett resultat av att Sveriges regering och jag själv
            var oerhört aktiva i att se till att få upp priserna på EU:s utsläppshandel.
            Det har lett till en minskning av kolinvesteringar i Europa på
            över 20 procent förra året.
          </note>
          <note>
            Det är så här – vi har en ledarskapsroll, och andra följer efter.
            Vi ser nu att Finland, Danmark och Österrike har antagit mer ambitiösa
            klimatmål än vi. Det är så vi bedriver effektiv klimatpolitik.
            Vi har möjlighet och även ett moraliskt ansvar att göra detta.
          </note>
          <note>
            Frågestunden var härmed avslutad.
          </note>
          <note>
            § 8 Svar på interpellation 2019/20:240 om vapenstölder från Reger
            ­ ingskansliet
          </note>
          <note type="speaker">
            Anf. 105 Statsrådet MIKAEL DAMBERG (S):
          </note>
          <note>
            Fru talman! Mikael Oscarsson har frågat statsministern på vilket
            sätt han avser att agera för att ändra rutinerna för tjänstevapen
            och vapenhantering för att förhindra fler stölder från Regeringskansliet.
            Interpellationen har överlämnats till mig.
          </note>
          <note>
            Säkerhetsarbetet i Regeringskansliet innehåller flera delar som
            tillsammans bidrar till att skapa en hög skyddsnivå. Bevakningstjänster
            är en del av det arbetet. Regeringskansliet har för detta ändamål
            efter en offentlig upphandling anlitat ett företag för att tillhandahålla
            bevakningstjänster.
          </note>
          <note>
            Vapen ska inte kunna försvinna från Regeringskansliets lokaler.
            Att vapen har försvunnit från bevakningsföretaget är självklart
            mycket allvarligt , och det inträffade utreds nu av polisen. Regeringskansliet
            har också haft dialog med bevakningsföretaget, och olika åtgärder
            har vidtagits. Eftersom säkerhetsarbetet i Regeringskansliet omfattas
            av sekretess kan jag inte gå in på några närmare detaljer om vilka
            dessa åtgärder är.
          </note>
          <note type="speaker">
            Anf. 106 MIKAEL OSCARSSON (KD):
          </note>
          <note>
            Fru talman! Tack för svaret, statsrådet!
          </note>
          <note>
            Sverige hade under 2019 över 300 skjutningar. Människors oro
            över den allvarliga organiserade brottsligheten ökar.
          </note>
          <note>
            Nu har det rapporterats att det vid tre olika tillfällen förekommit
            stölder av handeldvapen, pistoler, från Regeringskansliet – först
            i april och sedan i början av oktober och i mitten av oktober.
            Det handlar om sju kraftfulla handeldvapen – en fråga är om statsrådet
            vet om det är exakt sju eller om det är fler pistoler som har
            försvunnit – samt hundratals patroner och även magasin.
          </note>
          <note>
            Det som har framkommit är att det gjordes en anmälan i april
            men att utredningen lades ned. Det skulle vara intressant att
            få veta om det stämmer.
          </note>
          <note>
            Det har också sagts att det fanns en kamera vid vapenskåpet men
            att det inte spelades in någonting. Det är också en fråga som
            är rimlig att ställa – om statsrådet vet något om den saken, hur
            det kommer sig.
          </note>
          <note>
            En annan fråga som jag tycker är rimlig att ställa är varför
            regeringen och Regeringskansliet har avhänt sig möjligheten att
            besluta om enskilda skyddsvakter är lämpliga för uppdrag i Regeringskansliet.
            Jag läste en intervju i DN med Regeringskansliets säkerhetschef
            Fredrik Agemark, som uppger att Regeringskansliet inte gjort någon
            egen säkerhetsprövning av skyddsvakterna.
          </note>
          <note>
            Den prövning som länsstyrelsen gör är inte alls lika djupgående
            som en säkerhetsprövning enligt säkerhetsskyddslagen. Ett beslut
            från länsstyrelsen gäller dessutom en viss tid, upp till fem år.
            En säkerhetsprövning enligt säkerhetsskyddslagen ska uppdateras
            löpande, vilket gör att nya brister kan upptäckas snabbare och
            säkerhetsklassningen kan dras in.
          </note>
          <note>
            Jag undrar om Regeringskansliet har vidtagit åtgärder för att
            få bättre kontroll över vilka som är vakter och vilka som har
            tillgång till dessa vapen.
          </note>
          <note>
            Den här typen av pistoler är ju väldigt kraftfull. Det är exakt
            samma typ som Försvarsmakten nu köper in som tjänstevapen. I en
            intervju i senaste Dagens Juridik säger polisens utredare Carola
            Pettersson att ”f örr eller senare kommer de här vapnen användas
            av kriminella”, till exempel vid en dödsskjutning, och ”det vore
            fruktansvärt”. I artikeln står det också att ” vapenskåpet inte
            hade inventerats på flera månader när det uppdagades att vapen
            saknades ”. Även kring det finns det frågetecken.
          </note>
          <note>
            Jag tror att svenska folket har en rad frågor om detta. Regeringskansliet
            ska ju vara den säkraste platsen, tänker man sig. Ändå har det
            stulits sju pistoler därifrån – inte vid ett, inte vid två utan
            vid tre tillfällen.
          </note>
          <note>
            Kan statsrådet ge svar på frågorna som jag nu har ställt?
          </note>
          <note type="speaker">
            Anf. 107 Statsrådet MIKAEL DAMBERG (S):
          </note>
          <note>
            Fru talman! Jag börjar med att konstatera att vi ser det inträffade
            som väldigt allvarligt. Därför har Regeringskansliet fört en dialog
            med leverantören och ställt krav, och olika åtgärder har vidtagits.
            Det ska inte försvinna vapen från Regeringskansliet.
          </note>
          <note>
            Vilka säkerhetsåtgärder Regeringskansliet har vidtagit med anledning
            av det inträffade kan jag inte och ska jag inte gå in på. Det
            som kan sägas är att Regeringskansliet tar säkerhetsarbetet på
            största allvar och att Reger ­ ingskansliets säkerhetsarbete bygger
            på flera olika åtgärder för att både minska sårbarhet och skapa
            en ändamålsenlig skyddsnivå.
          </note>
          <note>
            Regeringskansliets säkerhetschef ansvarar för säkerheten i Regeringskansliet.
            Bevakningsföretaget ansvarar för sin personal och sin utrustning,
            det vill säga även vapen. Lagstiftningen är tydlig – enligt vapenlagen
            ska den som innehar skjutvapen ta hand om vapnen och hålla dem
            under sådan uppsikt att det inte finns risk att någon obehörig
            kommer åt dem, och när ett vapen inte används ansvarar innehavaren
            för att vapnet förvaras på ett säkert sätt. När ett bevakningsföretag
            innehar vapen är det företaget som ansvarar för att vapnen förvaras
            säkert. Det är tydligt.
          </note>
          <note>
            En annan fråga är att bevakningsföretaget, som är ansvarigt för
            sin personal och sin utrustning, också har ett säkerhetskyddsavtal
            som reglerar hur företaget ska arbeta med säkerhetsskydd. Enligt
            det avtalet är det leverantörens ansvar att genomföra säkerhetsprövningen
            av sina anställda. Det är alltså tydligt reglerat vem som bär
            ansvaret för detta arbete.
          </note>
          <note>
            Jag fick flera frågor som jag väljer att inte svara på. Det kan
            man ha olika funderingar om. Interpellationsdebatter brukar ju
            syfta till att man ska få svar på sina frågor. Men i det här fallet
            är det detaljerade frågor och en del påståenden i medierna som
            jag inte vill vare sig bekräfta eller dementera eftersom det vi
            diskuterar nu är bland det mest skyddsvärda. Det är statsledningen
            för Sverige som ska säkras. Information som rör skyddet kring
            den centrala statsledningen och säkerhetsarbetet i Regeringskansliet
            är därför mycket skyddsvärd. Den informationen kan också främmande
            makt vara intresserad av att få reda på.
          </note>
          <note>
            En del av dessa frågor och uppgifter berörs av försvarssekretess,
            och annat berörs av affärssekretess. I nuläget berörs en del också
            av förundersökningssekretess, så att röja en del av dessa uppgifter
            skulle kunna vara ett brott mot tystnadsplikten. Jag tror att
            interpellanten är medveten om att vi inte ska gå för djupt in
            i detaljerna kring detta i detta läge, när utredningsarbete pågår.
            Men jag vill upprepa att Regeringskansliet har fört en dialog
            och ställt krav, och det har vidtagits åtgärder från företagets
            sida som har ökat säkerheten och skyddet.
          </note>
          <note>
            Rent generellt kan man säga att de senaste åren har Regeringskansliet
            gjort omfattande investeringar i säkerhetsskydd på olika sätt.
            Det arbetet fortgår, och det är en fråga som har hög prioritet
            med tanke på de omvärldshändelser som har inträffat. Regeringskansliet
            bedömer hela tiden hur säkerheten måste omhändertas, och omvärldsläge
            och hotbild påverkar de bedömningar som görs.
          </note>
          <note>
            Hur det framtida arbetet ska regleras är inget som lämpar sig
            för en offentlig debatt i Sveriges riksdags kammare.
          </note>
          <note type="speaker">
            Anf. 108 MIKAEL OSCARSSON (KD):
          </note>
          <note>
            Fru talman! Statsrådet säger att detta inte ska kunna ske, men
            det har skett. Det har varit stölder på tre olika adresser hos
            Regeringskansliet.
          </note>
          <note>
            Det här sker i ett läge där vi har väldiga problem med skjutningar.
            Vi är det land som har flest skjutningar per capita i Europa.
            Det gäller inte minst i den stad jag kommer ifrån, Uppsala.
          </note>
          <note>
            När det nu finns en säkerhetsskyddslagstiftning som ger Regeringskansliet
            möjlighet att göra en säkerhetsprövning enligt säkerhetsskyddslagen
            framstår det som märkligt att man inte använder denna möjlighet.
            Den prövning länsstyrelsen gör är ju någonting som gör en godkänd
            upp till fem år. En säkerhetsprövning enligt säkerhetsskyddslagen
            kan uppdateras, som jag var inne på, löpande.
          </note>
          <note>
            Jag har uppfattat att regeringen har uppmanat andra myndigheter
            att ta detta på större allvar. Då tror jag att väldigt många människor
            undrar varför regeringen så här långt har frånhänt sig denna möjlighet
            att ha större kontroll på vilka som är vakter på Regeringskansliet.
            Uppföljningsansvaret ligger ju ändå på Regeringskansliet – olika
            experter har uttalat sig om detta – och i andra hand på Säpo.
          </note>
          <note>
            Regeringen har även jobbat intensivt för att minska antalet vapen.
            Vi har också hört att om man som jägare eller sportskytt tappar
            ett magasin kan man tappa licensen. Det är en väldigt tuff lagstiftning.
            Är man inte då så inriktad på att sila mygg att man missar elefanterna?
            Borde man inte lägga större vikt vid att sopa framför egen dörr
            och se till att använda de möjligheter som enligt lagstiftningen
            finns att ha en bättre kontroll på vilka som jobbar som vakter?
          </note>
          <note>
            Den här pistolmodellen, Glock med nio millimeters kula, är väldigt
            kraftfull – lika kraftfull, har jag fått berättat för mig, som
            vid det tragiska som hände när statsminister Olof Palme blev mördad.
            Då var det en Magnum 357, men det är ungefär samma kraftfulla
            vapen som nu har blivit stulna, sju stycken, tillsammans med flera
            hundra patroner.
          </note>
          <note>
            Jag tycker att man kan förstå den polis som nu har uttalat sig
            och sagt att dessa vapen förr eller senare kommer att användas
            av kriminella, och det känns fruktansvärt. Det är nog väldigt
            många som känner likadant och som undrar om man framöver kommer
            att använda denna lagstiftning för att ha bättre koll på vilka
            som är vakter och har tillgång till dessa vapen, detta för att
            minimera risken för framtida stölder av regeringens vapen.
          </note>
          <note type="speaker">
            Anf. 109 Statsrådet MIKAEL DAMBERG (S):
          </note>
          <note>
            Fru talman! Den nya, skärpta säkerhetsskyddslagen i Sverige omfattar
            offentliga myndigheter, men den omfattar också privata företag
            i de sammanhang där det är viktigt för Sveriges säkerhet. Det
            är alltså verkligen en ambitionshöjning. Det är en modernisering
            av lagstiftningen. Det är myck ­ et tydligare vem som ska omfattas
            och hur man systematiskt ska gå till väga med detta.
          </note>
          <note>
            I det här fallet är det leverantörens ansvar att genomföra säkerhetsprövningar
            av sina anställda. En del av denna säkerhetsprövning kan också
            innebära registerkontroll, och den genomförs av Säkerhetspolisen.
            Det finns alltså tydligt reglerat hur man ska arbeta med säkerhetsskydd.
          </note>
          <note>
            Detta är bara en liten del i arbetet med att förhindra att någon
            bryter sig in och stjäl i Regeringskansliet, men det finns en
            tydlig ansvarsfördelning. Här är det bevakningsföretaget som enligt
            vapenlagen måste ha koll på de vapen man har. Dess anställda måste
            också kontrolleras för att göra arbetet på ett korrekt sätt.
          </note>
          <note>
            Jag kan verkligen understryka att jag känner samma engagemang
            i den här frågan som Mikael Oscarsson. Att det är bra säkerhet
            i Regeringskans ­ liet är ett intresse som jag tror att hela riksdagen
            delar. Det är Regerings ­ kansliets säkerhetsavdelning som ansvarar
            för detta. De har ställt tuffa krav, och det har vidtagits åtgärder.
          </note>
          <note>
            Nu sker det en förundersökning. Det sker också ett kontinuerligt
            arbete med rutiner och med hur saker och ting kommer att skötas
            i framtiden. Jag vill dock inte gå in på det, eftersom det kan
            hjälpa dem som skulle vilja skada oss på något sätt att veta hur
            säkerhetsarbetet går till. Detta är ingenting vi tar lätt på.
            Det är också ett konsekvent arbete.
          </note>
          <note>
            Nu dök det också upp en helt annan diskussion om den stora frågan
            om de sprängningar och skjutningar som förekommer i Sverige och
            det gängvåld som plågar vårt land. Där har vi genomfört många
            olika förändringar. En väldigt viktig fråga är straffskärpningen
            och det grova vapenbrott som egentligen innebär obligatorisk häktning.
            Om du blir påträffad med ett vapen åker du in och blir inlåst
            minst två år, ofta längre om det handlar om grova brott.
          </note>
          <note>
            En annan sak är att vi efter att ha lyssnat på polisen går fram
            med en ny lagstiftning. I dag är nämligen vapenmagasin fullständigt
            oreglerade. Det kommer vi att diskutera lite senare här. Vi vill
            kunna ge fängelsestraff till gängkriminella som de facto springer
            omkring med vapenmagasin.
          </note>
          <note>
            Här finns det en missuppfattning, till exempel att detta i större
            utsträckning skulle beröra jägare och sportskyttar. Du får ha
            hur många magasin du vill för ändamålet om du är jägare eller
            sportskytt. Om du jagar, om du övar eller om du tävlar kan du
            ha de magasin du behöver. Det är inte så att det är straffbart
            att tappa ett magasin som jägare. Det sprids en del felaktigheter,
            men det är en annan fråga.
          </note>
          <note>
            Jag delar bilden att vi ska vara strama mot vapnen. Vi ska se
            till att tullen får nya både resurser och befogenheter att stoppa
            att de illegala vapnen kommer in, och vi ska se till att de gängkriminella
            får straff om de hanterar vapen. Det hoppas jag att vi i kreativ
            men också konstruktiv anda kan vara överens om i Sveriges riksdag.
          </note>
          <note>
            Den här frågan är allvarlig och viktig. Det har vidtagits åtgärder
            från företagets sida, och det är ett kontinuerligt säkerhetsarbete
            som måste bli bättre. Så här ska det inte gå till i Regeringskansliet!
          </note>
          <note type="speaker">
            Anf. 110 FÖRSTE VICE TALMANNEN:
          </note>
          <note>
            Jag vill påminna om att interpellationen handlar om vapenstölderna
            i Regeringskansliet.
          </note>
          <note type="speaker">
            Anf. 111 MAGNUS OSCARSSON (KD):
          </note>
          <note>
            Fru talman! Det är någonting mycket allvarligt som har skett.
            Sju pistoler, kraftfulla handeldvapen av samma typ som Försvarsmakten
            nu köper in som tjänstevapen, har stulits tillsammans med hundratals
            patroner och magasin. Frågan är vad man vidtog för åtgärder när
            den första stölden skedde i april. Sedan har det varit två stölder
            till.
          </note>
          <note>
            Jag fick inte riktigt svar på detta: Har man använt sig av den
            lagstiftning som gör att man kan se om enskilda skyddsvakter är
            lämpliga för sitt uppdrag? Säkerhetschefen säger att man inte
            har gjort det. Det finns alltså en prövning som länsstyrelsen
            gör, och den är inte lika djupgående som en säkerhetsprövning
            enligt säkerhetsskyddslagen. Den kan också ge möjlig ­ het att
            verka i fem år, medan man om man använder annan lagstiftning kan
            hantera detta löpande så att man inte har några säkerhetsrisker.
          </note>
          <note>
            Min fråga är alltså om Regeringskansliet nu använder den möjlighet
            som finns och inte frånhänder sig den, det vill säga använder
            den lagstiftning som gör att man kan ha bättre koll på vilka som
            jobbar som vakter och som har tillgång till dessa vapen .
          </note>
          <note>
            Avslutningsvis: Det är väldigt viktigt att detta inte händer
            igen, att det inte stjäls ytterligare vapen och att man täpper
            till de luckor som bevisligen har funnits, så att detta aldrig
            kan hända igen.
          </note>
          <note type="speaker">
            Anf. 112 Statsrådet MIKAEL DAMBERG (S):
          </note>
          <note>
            Fru talman! Interpellanten och jag är fullständigt överens om
            att vi måste se till att detta inte kan hända igen. Det ansvaret
            ligger på Regerings ­ kansliet.
          </note>
          <note>
            Jag har vid flera tillfällen under debatten framhållit att man
            har haft en dialog, man har ställt krav och det har vidtagits
            åtgärder. Däremot är jag lite överraskad över att interpellanten
            fortsätter att ställa detaljerade frågor om processer och rutiner
            i ett läge där svaret på de frågorna kan omfattas av försvarssekretess,
            affärssekretess och i vissa delar förundersöknings ­ sekretess.
            Vi har inget intresse av att röja dessa uppgifter i en tv-sänd
            inter ­ pellationsdebatt eftersom detta ytterst är ett säkerhetsarbete
            som vi måste ta på väldigt stort allvar.
          </note>
          <note>
            Vi har diskuterat en väldigt viktig fråga. Det har vidtagits
            åtgärder, och detta ska inte inträffa igen.
          </note>
          <note>
            Interpellationsdebatten var härmed avslutad.
          </note>
          <note>
            § 9 Svar på interpellation 2019/20:242 om förslaget till lag
            om reglering av vapenmagasin
          </note>
          <note type="speaker">
            Anf. 113 Statsrådet MIKAEL DAMBERG (S):
          </note>
          <note>
            Fru talman! Sten Bergheden har frågat mig vilka konsekvenser
            som jag anser att propositionen om vapenmagasin får för landets
            jägare och sportskyttar. Han har även frågat mig vilka konsekvenser
            och ökade kostnader förslaget får för Polismyndigheten när det
            gäller att handlägga, tillståndspröva och kontrollera landets
            jägares och sportskyttars magasininnehav och ansökningar.
          </note>
          <note>
            Regeringens förslag om reglering av vapenmagasin innebär att
            den som har tillstånd eller rätt att inneha ett visst vapen för
            skjutning fritt får inneha ett eller flera löstagbara magasin
            till vapnet. Det får de ha så länge magasinen är avsedda för samma
            ändamål som vapentillståndet eller rätten att inneha vapnet. Förslaget
            berör därför i praktiken inte våra ansvarstagande jägare och sportskyttar.
            De har givetvis tillstånd för sina skjutvapen och kommer även
            fortsättningsvis att kunna träna med sina vapen och använda de
            magasin som är avsedda för jakt och målskytte utan att behöva
            ansöka om tillstånd för magasinen.
          </note>
          <note>
            Förslaget kommer därför främst att beröra museer och enskilda
            samlare, som kommer att behöva söka tillstånd för att få inneha
            vapenmagasin. En ansökan kommer att behöva fyllas i och skickas
            in till Polismyndigheten. Eftersom det endast är ett begränsat
            antal magasin som kommer att kräva tillstånd har Polismyndigheten
            gjort bedömningen att den nya regleringen i princip inte kommer
            att innebära någon större arbetsbelastning för myndigheten.
          </note>
          <note>
            Den något större administrativa börda som förslaget innebär för
            framför allt museer och enskilda samlare av vapenmagasin måste
            ställas mot det starka intresset av att begränsa tillgången till
            vapenmagasin i kriminella miljöer. Vi är i ett läge med en allvarlig
            gängbrottslighet, och vi mås ­ te göra allt vi kan för att stoppa
            skjutningarna. Polismyndigheten efterfrågar en reglering av vapenmagasin
            och anser att en sådan reglering på ett tydligt sätt skulle förbättra
            polisens möjligheter att stoppa illegalt användande av skjutvapen
            i Sverige. För regeringen är kampen mot gängskjutningar av högsta
            prioritet, ­ och vi väljer att lyssna på polisen.
          </note>
          <note type="speaker">
            Anf. 114 STEN BERGHEDEN (M):
          </note>
          <note>
            Fru talman! Tack, ministern, f ör svaret, även om det fattas
            en hel del i det! Men vi kan kanske reda ut en del under den här
            debatten.
          </note>
          <note>
            Regeringen fortsätter sitt arbete med att försvåra för landets
            lagliga jägare och sportskyttar. I stället för att jaga de grovt
            kriminella, stoppa införseln av olagliga vapen och stoppa de kriminella
            gängen lägger man nu fram nya förslag som försämrar för Sveriges
            lagliga jägare och sportskyttar.
          </note>
          <note>
            Vi kan börja med gängkriminaliteten, som regeringen hänvisar
            till. Där har Moderaterna lagt fram en lång lista på åtgärder
            för att komma åt de grov t kriminella gängen. Detta har regeringen
            mer eller mindre struntat i. I stället vill man göra upp sin politik
            med Miljöpartiet. I stället för att fokusera på de verkliga problemen
            lägger regeringen energi och kraft på att jaga landets jägare
            och sportskyttar.
          </note>
          <note>
            Fru talman! Sveriges vapenägare, drygt 600 000 personer, har
            vi inga problem med. Tvärtom utför de viktiga uppgifter i samhället
            som att sköta om våra viltstammar, ägnar sig åt sin sport med
            mycket träning och har stora framgångar i skyttetävlingar runt
            om i Sverige och i världen.
          </note>
          <note>
            Fru talman! Sveriges vapenägare har gått igenom en mycket omfattande
            utbildning. De måste avlägga godkända prov. Det prövas om de är
            lämpliga att ha vapen, och de har höga krav på förvaringen av
            sina vapen, även om Regeringskansliet i vissa delar har brustit
            i förvaringen av sina vapen. Dessutom kontrolleras det varje dygn
            om de ska få behålla sina vapen. Den som gör något fel riskerar
            att förlora sina vapen omgående. Sveriges jägare och sportskyttar
            är helt lagliga, annars hade de inte haft några vapen.
          </note>
          <note>
            Sveriges jägare, sportskyttar och samlare ska inte jagas! De
            ska uppmuntras i sitt arbete och i sina verksamheter! De sköter
            våra viltstammar och tränar och vinner fina priser i världen,
            och de sköter om en del av vårt kulturarv.
          </note>
          <note>
            Ändå tänker den här regeringen lägga fram nya förslag som drabbar
            Sveriges jägare, sportskyttar och samlare, och regeringen försöker
            skylla på gängkriminaliteten.
          </note>
          <note>
            Detta gör man trots att det redan i dag är fullt möjligt för
            polisen att omhänderta vapenmagasin hos de kriminella. Polisen
            omhändertar, hör och häpna, redan ca 900 magasin per år. Det är
            alltså fullt möjligt med nuvarande lagstiftning att omhänderta
            magasin när det behövs.
          </note>
          <note>
            Redan i dag får landets jägare och sportskyttar vänta alldeles
            för länge på grund av långa handläggningstider för att kunna byta
            eller köpa ett nytt vapen, jaktgevär eller sportskyttevapen. Trots
            detta tänker regeringen införa nya arbetsuppgifter för Sveriges
            polis, som om det inte vore nog med att jaga gängkriminaliteten!
            Regeringen har tänkt att Sveriges polis också ska börja kontrollera
            landets lagliga jägare och sportskyttar när det gäller magasin.
            Det är resurser som i stället kunde användas för att bekämpa den
            grova brottsligheten.
          </note>
          <note>
            Fru talman! I stort sett alla remissinstanser dömer ut regeringens
            förslag om att reglera vapenmagasin. Lagrådet har granskat det
            och kommit med kritik mot förslaget. Ändå har Socialdemokraterna
            och Miljöpartiet valt att lägga fram ett förslag och en politik
            som inte har stöd i riksdagen och som kommer att röstas ned av
            en mycket bred majoritet.
          </note>
          <note>
            Fru talman! I stället för att jaga landets lagliga vapenägare
            borde reger ­ ingen genomföra de förslag som riksdagen tagit beslut
            om. Det handlar om en översyn av vapenlagstiftningen i syfte att
            minska de långa handlägg ­ ningstiderna, att avskaffa kravet på
            tillstånd för ljuddämpare och att ta bort de tidsbegränsade vapenlicenserna,
            för denna omprövning kostar både ar ­ bete och tid för polisen.
            Vidare handlar det om att utöka vapengarderoben och att se över
            vapenpassen.
          </note>
          <note>
            Varför har man inte lyssnat på remissinstanserna?
          </note>
          <note type="speaker">
            Anf. 115 Statsrådet MIKAEL DAMBERG (S):
          </note>
          <note>
            Fru talman! Jag upprepar: Förslaget handlar om att komma åt de
            gängkriminella som saknar vapenlicens i dag. De vet exakt hur
            lagstiftningen fungerar. I dag är det fullt lagligt att äga och
            inneha hur många vapenmagasin som helst.
          </note>
          <note>
            I kriminella miljöer vet man att man ganska säkert kan förvara
            vapenmagasinet skilt från ammunitionen och vapnet. Då har de ofta
            magasinen hemma. Kan polisen då inte koppla dem till någon brottslig
            användning har polisen i dag inte möjlighet att ta vapenmagasin
            i beslag. Det är ju fullständigt orimligt!
          </note>
          <note>
            Detta har polisen påtalat i två skrivelser till regeringen. Ansvarig
            för Operation Rimfrost i Malmö, polischefen, har sagt att om man
            fick igenom denna lagstiftning skulle det underlätta arbetet med
            att komma åt de gängkriminella. Moderaterna underkänner polisens
            begäran. Detta är inte vår idé, utan det är polisen som har sagt
            att de skulle vilja göra så här för att också kunna sätta gängkriminella
            i fängelse om de har vapenmagasin.
          </note>
          <note>
            Nu påstår Sten Bergheden – jag tror att han sa det fyra gånger
            under sitt inlägg – att detta drabbar hundratusentals laglydiga
            sportskyttar och jägare. På vilket sätt drabbar det dem?
          </note>
          <note>
            Sportskyttar och jägare är i dag vana vid att använda sin ammunition
            – eller hur? På samma sätt reglerar vi vapenmagasin. Har man ett
            vapen har man rätt att ha ammunition till det – för att använda
            det, för att öva och för att tävla. På samma sätt är förslaget
            uppbyggt kring vapenmagasin.
          </note>
          <note>
            Om vi har en reglering av detta kan vi sätta åt de kriminella.
            Annars kan vi inte göra det. Jag förstår fortfarande inte varför
            Moderaterna väljer att slå dövörat till och säga nej till polisens
            förslag, som redan till sommaren skulle kunna ha betydelse för
            polisens arbete mot gängkriminella och skjutningar i Sverige.
          </note>
          <note>
            Jag avslutar med att ställa en fråga: På vilket sätt försvårar
            detta för jägare och sportskyttar när man får ha hur många magasin
            man vill på samma sätt som man har ammunition till sitt gevär?
          </note>
          <note type="speaker">
            Anf. 116 STEN BERGHEDEN (M):
          </note>
          <note>
            Fru talman! Jag vill börja med frågorna, så att vi eventuellt
            kan få svar av ministern.
          </note>
          <note>
            Varför har man inte lyssnat på remissinstanserna, som nästan
            enhälligt har sagt nej till förslaget? Varför har polisen bara
            siffror på omhändertagna magasin och ej på några återlämnade magasin?
            När kommer förslaget om att underlätta för landets jägare och
            sportskyttar enligt det beslut vi har tagit om ett tillkännagivande
            när det gäller vapenlagstiftningen?
          </note>
          <note>
            Vilka kommer att drabbas? Ja, alla. Jag kommer att drabbas. Många
            jägare och sportskyttar har i dag magasin till vapen som de har
            haft tidigare. Det kommer att krävas att de söker licens för detta.
            De magasin som finns hos jägare, skyttar och samlare kommer kanske
            att innebära att det kommer in 100 000–200 000 ansökningar till
            polisen. Detta kommer ni att belasta svenskt polisväsen med. I
            dag har de inte ens tid att handlägga licenser för jägare och
            skyttar, men ni tänker vräka mängder av ansökningar över dem för
            att detta ska bli lagligt.
          </note>
          <note>
            Med er lagstiftning blir mitt magasin till ett vapen som jag
            har sålt olagligt, och jag blir kriminell. Det är ett konkret
            exempel på hur er politik slår mot vanliga jägare och skyttar
            ute i landet.
          </note>
          <note>
            Det ni gör för att reglera vapenmagasin kommer att innebära mer
            jobb för landets jägare, sportskyttar och samlare. Dessutom får
            polisen följa upp regelverket. På något sätt måste regelverket
            följas upp. Är det okej att köpa detta? Jag pratar med många jägare
            och poliser. Poliser har sagt precis tvärtemot vad ministern påstår
            här. De säger att detta inte är något problem för dem. De plockar
            in vapenmagasin. De gör husrannsakan hemma hos dessa personer
            för att plocka in vapen. De plockar in nycklar. De plockar allting
            av de gängkriminella.
          </note>
          <note>
            Ministern måste nog tala med fler poliser som faktiskt jobbar
            ute på gatan. Jag har det svart på vitt här. Polisen har i dag
            plockat in nästan 1 000 magasin. Vi har i dag en lagstiftning
            som innebär att man kan plocka av dessa personer magasinen, men
            vi har inte gjort det kriminellt att äga magasin. Det är den stora
            skillnaden. Ministern vill göra det kriminellt att äga magasin.
            Det är det som blir bekymret. Då måste vi ha en kontrollapparat,
            ansökningshandlingar och hela den proceduren, vilket kommer att
            belasta polisväsendet, jägare och skyttar på ett orimligt sätt.
          </note>
          <note>
            Dessutom, fru talman, har Morgan Johansson i en tidigare debatt
            uttryckt att man inte skulle införa det här och gå längre än vad
            direktivet kräver. Man skulle inte införa några regleringar av
            vapenmagasin. Det är märkligt att man i detta läge går fram med
            detta, trots att samtliga remissinstanser har sagt nej.
          </note>
          <note>
            Fru talman! Anser ministern att hela Jaktsverige, jaktorganisationerna,
            vapenorganisationerna, skytteorganisationerna och övriga instanser
            i detta sammanhang har fel när de säger att de inte vill ha den
            här regleringen? Anser ministern fortfarande att detta inte kommer
            att innebära någon form av belastning för polisen? I dag klarar
            man inte av att leverera licenser i tid. Man har 15 000 ljuddämparlicenser
            att handskas med. Bara den biten kunde ministern ha plockat bort
            från deras uppdrag. De resurserna kunde i stället ha använts för
            att jaga gängkriminella. Men fortfarande händer ingenting för
            att underlätta för landets lagliga jägare och sportskyttar. I
            stället försöker man lägga på ytterligare en pålaga och en ny
            kontrollmöjlighet. Trots att Sveriges riksdag är emot det och
            trots att remissinstanserna är emot det och trots att Lagrådet
            är emot det jobbar regeringen vidare med detta.
          </note>
          <note>
            Lägg detta i papperskorgen!
          </note>
          <note type="speaker">
            Anf. 117 Statsrådet MIKAEL DAMBERG (S):
          </note>
          <note>
            Fru talman! Jag blir allvarligt oroad om Moderaterna inte ser
            vad som händer i Sverige just nu. Vi har en annorlunda situation
            i dag än för bara fem till tio år sedan. Gängkriminella skjuter
            på ett sätt som vi inte är vana vid. Vi måste göra allt för att
            stoppa det.
          </note>
          <note>
            Polisen kommer till oss med ett förslag – i två omgångar har
            de skrivit till regeringen – och säger att detta skulle kunna
            ha en tydlig effekt på deras arbete mot gängkriminella i Sverige.
            Då inför vi en reglering som är likställd med den reglering som
            gäller för ammunition, som alla sportskyttar och jägare är vana
            vid att hantera. Det är ingenting konstigt alls. Vi gör så att
            det blir samma sak för vapenmagasin som för ammunition.
          </note>
          <note>
            Har du vapenmagasin till dina vapen hemma behöver du inte ansöka
            – du behöver då inte göra någonting. Men jag är ärlig här i kammaren
            och säger: Samlare och museum måste ansöka och få exempelvis museiföremålen
            godkända. Men det kanske vi måste acceptera i ett samhälle där
            polisen behöver nya verktyg för att kunna sätta gängkriminella
            i fängelse. Det är det som är hela poängen med att kriminalisera
            innehav av vapenmagasin för dem som inte har en licens. Det blir
            då straffbart. Det skulle kunna bli straffbart redan i sommar.
          </note>
          <note>
            När chefen för polisregionen i Malmö – han har ändrat befattning
            nu och är operativ chef för Rimfrost i Region syd – säger att
            han blir besviken om partierna inte kommer vidare i frågan eftersom
            detta skulle ge en ny möjlighet för polisen att jobba mot de gängkriminella
            i Malmö tycker jag att vi har en skyldighet att lyssna.
          </note>
          <note>
            Jag är lite förvånad, för jag har läst en artikel om Moderaterna
            i denna fråga. Jag har uppfattat det som att Moderaterna är öppna
            för att reglera vapenmagasinen, under förutsättning att vi tillsammans
            är överens om att vi inte ska försvåra för sportskyttar och jägare.
            Jag har uppfattat att det är så man ska tolka artikeln , Sten
            Bergheden : att ni är öppna för det. Men det är kanske helt fel.
            Sten Bergheden vet säkert bättre än jag vad Moderaternas uppfattning
            är, men jag läste i alla fall artikeln på det sättet, som att
            ni öppnade upp för detta eftersom vi har stora problem med gängkriminaliteten.
          </note>
          <note>
            Jag vill ha en konstruktiv diskussion. Det förslag som Moderaterna
            har presenterat i denna del ger ungefär samma effekt för jägare
            och sportskyttar, men problemet är att det inte riktigt möter
            EU-lagstiftningen. Det riskerar att stoppas där. Att vi inför
            en lagstiftning som bryter mot EU-rätten är inte så bra. Men jag
            vill gärna ha en konstruktiv diskussion om hur vi kommer framåt,
            för jag menar att vi i riksdagen har en skyldighet att ge polisen
            de verktyg de behöver i kampen mot gängkriminalitet och skjutningar.
          </note>
          <note>
            Jag noterar också att det finns ett otroligt starkt stöd hos
            svenska folket för att ge polisen nya metoder. Jag såg en opinionsundersökning
            som gick mycket längre. Den handlade om att man skulle registrera
            alla vapenmagasin i Sverige, vilket vore helt orimligt, eftersom
            många som har vapenlicenser redan i dag har rätt att ha hur många
            vapenmagasin som helst med en ny lagstiftning. 80 procent av svenska
            folket säger att det vore rimligt att registrera detta. De vill
            nämligen få slut på skjutningarna.
          </note>
          <note>
            Vore det inte bättre att enas om att ge polisen de verktyg de
            behöver och se till att vara tydlig med att denna lagstiftning
            fungerar på precis samma sätt som när det gäller ammunition, som
            sportskyttar och jägare klarar att hantera?
          </note>
          <note>
            Det är inte så att alla remissinstanser var särskilt kritiska.
            Framför allt Lagrådet hade en teknisk fundering om hur man skulle
            definiera en sak. Det har vi skrivit in, så vi har hanterat Lagrådets
            fullständiga synpunkter i denna del. Därför ser förslaget ut som
            det gör. Men det blir väldigt tydligt: Om ni moderater säger nej
            till polisens begäran i denna del bär ni också ett ansvar för
            den situation vi har.
          </note>
          <note type="speaker">
            Anf. 118 STEN BERGHEDEN (M):
          </note>
          <note>
            Fru talman! Först och främst vill jag tydligt säga att EU-direktivet
            inte kräver någon reglering av vapenmagasin.
          </note>
          <note>
            En jägare som för sin träning eller sitt sportskytte behöver
            ett extra magasin till ett vapen som i vanliga fall används för
            jakt måste söka tillstånd för det nya ändamålet. Jag kommer att
            behöva söka tillstånd för mitt magasin som jag har liggande hemma,
            som hör till ett äldre vapen som jag tidigare hade. Detta borde
            väl ändå ministern och regeringen ha tittat igenom? Hur många
            magasin har vi där ute som kommer att innebära att både jägare
            och skyttar drabbas?
          </note>
          <note>
            Jag tänker på arbetsbördan för polisen. Regeringen säger att
            detta inte kommer att drabba polisen. De kommer att få in mängder
            av ansökningar om detta skulle gå igenom, vilket det inte kommer
            att göra. De kommer att få in kanske 100 000–200 000 ansökningar,
            och ändå säger man att det här inte kommer att belasta polisen
            på något sätt. Använd de resurserna för att jaga de kriminella
            där ute, och sätt dem i fängelse i stället för att springa och
            jaga jägare och sportskyttar runt om i landet!
          </note>
          <note>
            Polisen får utöka sina kontroller, det blir handläggning av tillståndsprövningar,
            väntetider, ökat byråkratiskt krångel för landets jägare och sportskyttar
            och ökade kostnader.
          </note>
          <note>
            Det saknas också en tydlig definition av vad ett magasin är.
            I sista hand kommer det att avgöras i domstol, för varken regeringen
            eller ministern vet var det kommer att landa. Lagrådet var tveksamma
            till förslaget. De pratar just om definitionsproblem. Även EU
            var tveksam t till detta, efter ­ som det var definitionsproblem
            gällande magasin. Detta hade ministern vetat om han hade läst
            alla handlingar i ärendet.
          </note>
          <note>
            Fru talman! Vi behöver ingen reglering av magasin, och vi kommer
            att rösta nej till detta. Vi behöver bättre kontroll vid våra
            gränser för att stoppa införseln av olagliga vapen. Vi behöver
            också tydligare information till polisen att man redan i dag har
            rätt att omhänderta föremål som kan användas vid brott, typ magasin.
            Vi behöver fler poliser, och med Moderaternas förslag för gängkriminalitet
            …
          </note>
          <note type="speaker">
            Anf. 119 Statsrådet MIKAEL DAMBERG (S):
          </note>
          <note>
            Fru talman! Sten Bergheden kommer med vilseledande uppgifter
            i den här debatten. EU-direktivet går ju ut på att reglera de
            stora vapenmagasinen. Det måste göras. Det är inte frivilligt.
            Det är ett direktiv som måste implementeras i alla EU:s medlemsstater.
            Finland har gjort det. Danmark har gjort det. Det här kommer Sverige
            inte undan.
          </note>
          <note>
            Det är inte sant att EU-direktivet inte talar om att reglera
            magasin. Det är sant att det inte finns någon formell definition
            i lagtexten. Det finns ingen formell definition i EU-direktivet
            som vi måste implementera. Det finns ingen definition av ”kniv”
            i den svenska knivlagen heller, men den används ändå för att sätta
            dit dem som använder kniv i brottsliga syften.
          </note>
          <note>
            Lagrådet hade inte någon synpunkt på att det skulle definieras
            i lagstiftningen. Vi skulle skriva om det, och det har vi gjort.
            Då är det så att om det är ett vapenmagasin som kan användas som
            ett vapenmagasin, då är det ett vapenmagasin. Svårare än så är
            det inte.
          </note>
          <note>
            För att återgå till grundfrågan: Polisen har i två omgångar begärt
            av oss att få ett förtydligande av lagstiftningen så att man faktiskt
            kommer åt de gängkriminella. Det måste vi försöka ge dem svar
            på, och då borde vi kom ­ ma framåt tillsammans.
          </note>
          <note>
            Vi har utformat lagstiftningen så att vi hanterar vapenmagasin
            på sam ­ ma sätt som vi hanterar ammunition. Sportskyttar och
            jägare är fullt förtrogna med hur man använder ammunition, så
            det är inte ett problem. Har man alltså vapenmagasin – ammunition
            – till sitt vapen har man rätt att jaga, träna, tävla och öva.
            Du får ha hur många magasin du vill.
          </note>
          <note>
            Om du däremot har ett samlarföremål – något helt annat, till
            exempel en kulspruta – och har ett magasin till det är det klart
            att du måste ha tillstånd. Då måste du ansöka om det. Detta är
            fullt rimligt i Sverige i dag.
          </note>
          <note>
            Interpellationsdebatten var härmed avslutad.
          </note>
          <note>
            § 10 Svar på interpellation 2019/20:219 om specialistutbildningar
            för sjuksköterskor
          </note>
          <note type="speaker">
            Anf. 120 Statsrådet MATILDA ERNKRANS (S):
          </note>
          <note>
            Fru talman! Gudrun Brunegård har frågat mig hur regeringen ser
            på behovet av att fördjupa och bredda kunskapen hos allmänsjuksköterskor.
            Gudrun Brunegård har vidare frågat mig vilka behov regeringen
            ser av att förändra dagens specialistutbildningar för sjuksköterskor.
            Gudrun Brunegård har även frågat mig när en proposition om framtidens
            specialistutbildningar för sjuksköterskor kan väntas.
          </note>
          <note>
            Jag instämmer med interpellanten i att kompetensförsörjningen
            är grundläggande för att hälso- och sjukvården ska kunna klara
            sitt uppdrag. En stärkt bemanning i hälso- och sjukvården är därför
            en prioriterad fråga för regeringen . För att i största möjliga
            mån säkerställa en god kompetensförsörjning krävs både attraktiva
            hälso- och sjukvårdsutbildningar och att de som är utbildade också
            väljer att arbeta i vården.
          </note>
          <note>
            Regeringen gav sommaren 2017 en särskild utredare i uppdrag att
            se över just specialistsjuksköterskeutbildningen. Utredaren hade
            också i uppdrag att se över frågor som rör vissa andra hälso-
            och sjukvårdsutbildningar. Utredningen lämnade i november 2018
            sitt betänkande. Betänkandet har remitterats och bereds för närvarande
            i Regeringskansliet.
          </note>
          <note>
            En viktig utgångspunkt för hälso- och sjukvården är att medarbetarna,
            inklusive sjuksköterskor och specialistsjuksköterskor, har den
            kompetens som behövs för att bedriva och utveckla en vård av hög
            kvalitet. I budgetpropositionen för 2020 föreslog regeringen att
            nära 3 miljarder kronor ska avsättas för att regionerna och kommunerna
            fortsatt ska kunna bedriva olika insatser till stöd för kompetensutvecklingen
            och kompetensförsörjningen i hälso- och sjukvården.
          </note>
          <note>
            Behovet av specialistsjuksköterskor i vården är stort och förväntas
            öka framgent . D et är därför viktigt att fler sjuksköterskor
            vidareutbildar sig till specialistsjuksköterskor. Inom ramen för
            satsningen föreslog regeringen därför i budgetpropositionen för
            2020 att 500 miljoner kronor ska avsättas 2020–2022 i syfte att
            bland annat stimulera sjuksköterskor att vidareutbilda sig till
            specialistsjuksköterska inom områden där de nationella behoven
            är stora. För att öka attraktiviteten och för att möjliggöra utvecklings-
            och karriärmöjligheter föresl ogs också en satsning på karriärtjänster.
            Satsningen omfattar motsvarande 100 miljoner kronor årligen fr
            ån 2020.
          </note>
          <note>
            För att hantera utmaningar med kompetensförsörjningen i vården,
            t ill exempel brist en på utbildad personal, krävs ett effektivt
            samarbete mellan regioner, kommuner och lärosäten samt en dialog
            med andra aktörer. Regeringen har från den 1 januari 2020 inrättat
            ett nationellt vårdkompe ­ tensråd som bland annat ska kartlägga,
            samordna och effektivisera kompe ­ tensförsörjningen av personal
            inom vården. Syftet med rådet är att stärka och formalisera samverkan
            om kompetensförsörjningsfrågor i hälso- och sjukvården. Jag ser
            fram emot att få ta del av rådets arbete och förväntar mig att
            arbetet ska ha en positiv effekt på kompetensförsörjningen inom
            hälso ‑ och sjukvården.
          </note>
          <note type="speaker">
            Anf. 121 GUDRUN BRUNEGÅRD (KD):
          </note>
          <note>
            Fru talman! Tack för svaret, statsrådet Matilda Ernkrans!
          </note>
          <note>
            Personalen är vårdens viktigaste resurs. Utan kompetenta sjuksköterskor,
            barnmorskor, röntgensjuksköterskor och biomedicinska analytiker
            stannar vården. Det är just det vi ser runt om i vårt land i dag.
            Operationer ställs in. Vårdavdelningar stängs för att det saknas
            sjuksköterskor, särskilt inom områden där det krävs specialistutbildning
            som inom förlossning, intensivvård, anestesi, operation och röntgen.
            Det saknas folk att sätta upp på schemaraderna för att klara av
            att vårda patienterna dygnet runt, året runt.
          </note>
          <note>
            I min tidigare tillvaro som oppositionsråd i Region Kalmar län
            var kompetensförsörjningen en av de absolut viktigaste frågorna
            som jag ägnade väldigt mycket tid och energi åt. Det är bara att
            konstatera att regio ­ nen inte lyckas vara en tillräckligt attraktiv
            arbetsgivare. Alltför många sjuksköterskor och barnmorskor väljer
            en annan arbetsgivare.
          </note>
          <note>
            När man talar med sjuksköterskorna själva om varför de slutar
            eller varför de överväger att sluta hänvisar många till tuffa
            arbetstider, hög arbetsbelastning, dåliga karriärvägar och så
            förstås en lön som inte ligger i paritet med utbildningens längd
            och det ansvarsfulla och krävande arbete man har.
          </note>
          <note>
            Frågan om specialistutbildningar för sjuksköterskor är viktig
            ur flera aspekter. Just möjligheten att vidareutbilda sig är en
            av de karriärvägar som finns inom yrket och som därmed bidrar
            till att skapa attraktivitet i yrket.
          </note>
          <note>
            Det är också av yttersta vikt att betona det forskningsbelagda
            samband som finns mellan kompetensen hos medarbetarna och patientens
            möjlighet att överleva. I England har man konstaterat att ju fler
            sjuksköterskor det finns på en avdelning, desto bättre lyckas
            patienterna överleva.
          </note>
          <note>
            Därför blev många djupt oroade av utredningen om framtidens specialistutbildningar.
            I denna tid då nya och större utmaningar och stora förändringar
            finns inom vården föreslår utredningen det som både av professio
            ­ nen och av dåvarande SKL, nuvarande SKR, sågs som försämringar.
          </note>
          <note>
            Den akademiska nivån föreslås bli en ren yrkesexamen, vilket
            skulle göra att en svensk sjuksköterskeexamen inte skulle hålla
            samma akademiska standard som i övriga EU, där det krävs kandidat-
            eller masterexamen. Antalet specialistutbildningar föreslås minska
            till tre. I övrigt lämnas ansvaret över till lärosätena. Det ökar
            inte direkt attraktiviteten i sjuksköterskeyrket om möjligheten
            att fördjupa sina yrkeskunskaper och sin akademiska kompetens
            urvattnas och ersätts med internutbildningar utan någon examen
            som ger möjlighet att gå vidare i sin karriär.
          </note>
          <note>
            Samtidigt som alla talar om nära vård i dag, allt fler svårt
            sjuka patienter vårdas i hemmet eller på kommunalt äldreboende
            och den psykiska ohälsan bland barn och unga växer, föreslår utredaren
            att specialistutbildning inom primärvård och vård av äldre, psykiatrisk
            vård och elevhälsovård försvinner. Det behövs i stället en statlig
            reglering för att sjuksköter ­ skornas utbildningar ska bli likvärdiga
            i hela landet och så att de håller en akademisk nivå som motsvarar
            den i andra länder.
          </note>
          <note>
            Hälso- och sjukvården är en vital samhällsfunktion i ordets djupaste
            innebörd. Utbildningar och specialistutbildningar får inte sjabblas
            bort. Jag uppfattar inte att jag har fått något svar på när en
            proposition är att vänt a.
          </note>
          <note type="speaker">
            Anf. 122 Statsrådet MATILDA ERNKRANS (S):
          </note>
          <note>
            Fru talman! Jag vill vara tydlig med att det är viktigt att vi
            fortsätter att utbilda sjuksköterskor och att det finns en bra
            möjlighet till vidareutbildning till specialistsjuksköterska.
            Dessa utbildningar ska absolut hålla en hög akademisk nivå.
          </note>
          <note>
            Det är av den anledningen som regeringen har gjort historiskt
            stora satsningar på just hälso- och sjukvården. Det är 13 miljarder
            i ökade satsningar, bland annat för att göra det möjligt att säkra
            antalet anställda inom vården, förbättra arbetsvillkoren och korta
            vårdköerna. Vi har tillfört välfärdsmiljarder, 5 miljarder årligen,
            och så sent som i går lämnade statsministern besked om att vi
            behöver tillföra ytterligare välfärdsmiljarder till kommuner och
            regioner.
          </note>
          <note>
            Vi har satsat på att sjuksköterskor, specialistsjuksköterskor
            och barnmorskor ska få nya utbildningsmöjligheter. Vi har byggt
            ut utbildningsmöjligheterna på våra högskolor och universitet
            runt om i hela landet. Bara under 2019 tillförde vi 400 miljoner
            som kan användas för att sjuksköterskor ska kunna gå en specialistsjuksköterskeutbildning
            med bibehållen lön, vilket är ett sätt att locka och ge bättre
            möjligheter för dem som vill fortsätta att vidareutbilda sig.
          </note>
          <note>
            Vi fortsätter att göra dessa satsningar. Det är fråga om 100
            miljoner när det gäller karriärtjänster för att öka attraktiviteten.
            Det här är verkligen en avgörande del för att vi även i fortsättningen
            ska ha en god hälso- och sjukvård runt om i hela landet.
          </note>
          <note>
            Anledningen till att vi fortfarande bereder frågan om specialistsjuksköterskeutbildningen,
            som Gudrun Brunegård säkert är väl medveten om, är att remissvaren
            som har kommit in efter att utredningen hade remitterats är olika.
            De är inte särskilt lättolkade när det gäller på vilket sätt det
            är mest rimligt att ta frågan vidare. Av den anledningen behöver
            frågan beredas vidare inom Regeringskansliet, och vi behöver mer
            tid på oss att helt enkelt bedöma hur och om vi ska gå vidare.
          </note>
          <note>
            Det skulle också vara intressant när Gudrun Brunegård nu lyfter
            upp frågan att höra hur Kristdemokraterna ser på utredningen om
            specialistsjuksköterskor. Vad är ert besked om hur vi ska ta denna
            utredning och de förslag som finns här vidare? Det är intressant,
            och kan vara en bra idé, att Gudrun Brunegård tar chansen att
            beskriva lite hur Kristdemokraterna ser på det faktum att man
            ändå är en del av ett högerkonservativt block som när man hade
            chansen att sätta en budget valde att ta den största budgetposten
            till att sänka skatterna med omkring 20 miljarder. Hur kan det
            göra arbetssituationen i vårdens vardag bättre för specialistsjuksköterskorna
            och sjuksköterskorna?
          </note>
          <note type="speaker">
            Anf. 123 GUDRUN BRUNEGÅRD (KD):
          </note>
          <note>
            Fru talman! Tack, Matilda Ernkrans, för att vi har möjlighet
            att diskutera frågan ! Den är otroligt viktig.
          </note>
          <note>
            I statsrådets inlägg fick jag indirekt svar på den fråga jag
            inte hann ställa tidigare om hur regeringen ser på de remissvar
            som har kommit in på utredningen. Jag var själv med i SKL:s primärvårds-
            och äldreomsorgsberedning. Vi var med och utformade det svar som
            kom från den tunga instansen med alla Sveriges kommuner och regioner
            – som det heter i dag. Vi var helt eniga – och det står även mitt
            parti för – om att den modell för specialistutbildningar som finns
            i dag är avsevärt mycket bättre än det förslag som fanns i utredningen.
            Vi ser hellre att man jobbar vidare på det som finns i dag.
          </note>
          <note>
            Det är bra att regeringen har utökat med ytterligare 100 miljoner
            till de 400 miljoner som M-KD-budgeten gav till fler utbildningsplatser
            under förra året. Där är vi fullständigt överens. Det är ett förslag
            som vi också står bakom.
          </note>
          <note>
            Dagens interpellation handlar om hur specialistutbildningarna
            ska se ut i framtiden. Nu ställde statsrådet en fråga om hur vi
            ser på hur vår budget påverkar sjuksköterskors vilja att jobba
            i vården. Det är nästan lite skrattretande att en socialdemokratisk
            minister ställer den frågan till en kristdemokrat, när den socialdemokratiskt
            ledda regeringen precis har verkställt en skattesänkning som gynnar
            statsråd och riksdagsledamöter. Vi kommer att få sänkt skatt när
            vi får lön i januari. Men en sjuksköterska får inte en krona i
            skattesänkning. Det är regeringens beslut. Vi hade mycket hellre
            velat lägga de skattesänkningarna på förbättringar. Vi lägger
            också mer pengar på satsningar i välfärden än vad regeringen gör.
            Vänd spegeln mot regeringens egen politik. Det borttagande av
            värnskatten som ni nu har verkställt gynnar inte sjuksköterskorna,
            utan det gynnar de allra mest välbetalda i vårt samhälle. De pengarna
            hade vi hellre satsat på att förbättra vården och förbättra för
            sjuksköterskor, undersköterskor och vårdbiträden – i de fall de
            finns, de börjar att dyka upp här och där. De behövs för att avlasta
            den utbildade personalen så att de kan fokusera på jobbet.
          </note>
          <note>
            Det finns ytterligare en aspekt. De miljarder som regeringen
            lägger in hjälper inte ett jota så länge det inte finns personal
            som vill jobba i vården. Det är därför det är så viktigt med riktade
            satsningar för att förbättra attrak ­ tiviteten i vårdyrkena.
            Där är specialistutbildningarna viktiga.
          </note>
          <note>
            På mina sista 15 sekunder vill jag ställa följande fråga: Kan
            statsrådet se någon typ av framtidsbild i den fram lagda utredningen
            i förhållande till den nuvarande ordningen?
          </note>
          <note type="speaker">
            Anf. 124 Statsrådet MATILDA ERNKRANS (S):
          </note>
          <note>
            Fru talman! Det är Socialdemokraternas viktigaste fråga att sätta
            välfärden först och prioritera pengar till sjukvården, skolan,
            förskolan och äldreomsorgen. Det var också vår viktigaste fråga
            när vi lade partiegoismen åt sidan, bestämde oss för att det här
            landet behöver en regering och hittade den större konstellationen
            i form av socialdemokrater, miljöpartister, centerpartister och
            liberaler. Vi kunde få en regering på plats som tar ansvar för
            Sverige och kunde lägga fram en reformagenda som Sverige och svenskarna
            mår bra av och som vi kan bygga ett starkare samhälle omkring.
            Det är jag stolt över.
          </note>
          <note>
            Det jag skulle vara lite orolig för om jag vore kristdemokrat
            är att Kristdemokraterna, när man får chansen, tillsammans med
            Moderaterna och Sverigedemokraterna gör stora skattesänkningar
            på 20 miljarder. Det är den största budgetposten. Detta gör man
            för att man tycker att det är den viktigaste frågan.
          </note>
          <note>
            Samtidigt hade ju ni i Kristdemokraterna gärna velat ha med Liberalerna
            i ert samarbete, vilket Gudrun Brunegård är väldigt väl medveten
            om. Ni vet, precis som vi vet, att frågan om att ta bort värnskatten
            var Liberalernas viktigaste fråga. Det finns till och med svart
            på vitt att ni var beredda att erbjuda Liberalerna att ta bort
            värnskatten om de valde att samarbeta med er.
          </note>
          <note>
            När det gäller att försöka ha någon sorts tävling med socialdemokrater
            om vilket parti som först och främst står upp för pengar till
            vår välfärd tror jag att Kristdemokraterna har en ganska lång
            uppförsbacke.
          </note>
          <note>
            Detta handlar också om att vi socialdemokrater, och inte minst
            reger ­ ingen, vet att vi måste förbättra arbetssituationen ute
            i vården. Vi måste se till att det blir bättre arbetsvillkor.
            Sättet att göra detta är att vi gemensamt tar ansvar och ser till
            att det finns tillräckligt med resurser för att förbättra situationen
            och att vi dessutom ser till att vi tar ansvar runt om i regionerna
            för att använda dessa pengar på ett klokt sätt.
          </note>
          <note>
            När jag nu har Gudrun Brunegård här, som visar detta engagemang
            för sjuksköterskorna och deras vardag, skulle det vara intressant
            om hon kun ­ de säga någonting om huruvida hon liksom jag och
            många andra har följt krisen i Stockholms läns landsting, där
            Kristdemokraterna är med och styr.
          </note>
          <note>
            Trots att det är överfullt på akuten, trots att patienter ligger
            i korridoren och trots att läkare varnar människor för att bli
            sjuka väljer Kristdemokraterna tillsammans med Moderaterna och
            andra borgerliga partier att säga upp läkare och sjuksköterskor.
            Vad tänker Gudrun Brunegård om detta? Det vore det intressant
            att höra en kristdemokrat tala om.
          </note>
          <note>
            När det gäller utbildningen är det naturligtvis så att vi ska
            se till att vi har riktigt bra utbildningar i Sverige, både vad
            gäller utbildningen till sjuk ­ sköterska och vad gäller vidareutbildningen
            för sjuksköterskor. Denna re ­ gering – och mitt parti – har valt
            att lägga in mer pengar för detta, bland annat genom att se till
            att fler får möjlighet att vidareutbilda sig till specia ­ listsjuksköterska
            med bibehållen lön. Det är prioriterat. Det finns också andra
            delar, som jag nämnde, när det gäller karriärtjänster och nya
            väl ­ färdsmiljarder för att göra detta på ett klokt och bra sätt.
          </note>
          <note>
            Vår ambition är att vi ska ha bra akademiska utbildningar som
            fler har möjlighet att söka och som stärker svensk hälso- och
            sjukvård. Det är så vi tänker ta oss an framtiden.
          </note>
          <note type="speaker">
            Anf. 125 GUDRUN BRUNEGÅRD (KD):
          </note>
          <note>
            Fru talman! Jag ska inte ge mig in på en lång skattedebatt, men
            jag tror att de flesta av dem som tittar på detta på webben eller
            i efterhand kan plocka fram tabellerna och se vilka skattesänkningar
            som är störst. Jag tror att värnskattesänkningen bräcker det mesta.
          </note>
          <note>
            De skattesänkningar som Kristdemokraterna har lagt in i vår budget
            riktar sig till dem som har det sämst ställt. Vi har en solidarisk
            skattesänkning där pensionärerna får en helt återställd skattenivå
            och där vi jobbar för att de som har det allra sämst ställt ska
            få det lite bättre ställt. Det tycker jag att jag kan stå för
            till hundra procent.
          </note>
          <note>
            Statsrådet tar, vilket inte är ovanligt, fram Stockholm som ett
            exempel. Stockholm är ett stort landsting med stora sjukhus och
            stora personalvolymer.
          </note>
          <note>
            Men jag skulle gärna vilja jämföra med Region Kalmar län, som
            är socialdemokratiskt styrt och som har varit det sedan ungefär
            16 år. Där går de den andra vägen. De ser att de inte klarar av
            att bemanna vårdavdelningarna, för deras sjuksköterskor vill inte
            jobba hos dem längre. Då stäng ­ er de i den änden. Det skulle
            inte förvåna mig om många av de sjuksköterskor som tidigare jobbade
            i Region Kalmar län jobbar som hyrsjuksköterskor och kanske till
            exempel har jobbat i Stockholm. Jag vet om ganska många sådana
            exempel.
          </note>
          <note>
            Oavsett från vilket perspektiv man ser detta är det viktiga att
            vi bygg er en god inriktning för vår personal, så att personalen
            vill jobba i vården.
          </note>
          <note type="speaker">
            Anf. 126 Statsrådet MATILDA ERNKRANS (S):
          </note>
          <note>
            Fru talman! Inget parti i Sveriges riksdag får ju ensamt igenom
            all sin politik. Alla partier behöver samarbeta.
          </note>
          <note>
            Det socialdemokratiska partiet har valt att samarbeta med Miljöpartiet,
            Centerpartiet och Liberalerna i mitten av svensk politik. Vi har
            mycket gemensamt, och med detta kan vi göra gott för Sverige med
            en stark re ­ formagenda. Kristdemokraterna har valt att samarbeta
            med Moderaterna och har dessutom inget som helst emot att ta ett
            aktivt stöd av det nationa ­ listiska och populistiska partiet
            Sverigedemokraterna. Detta är skillnaden – man får väl själv välja
            vilket man litar mest på.
          </note>
          <note>
            Hur regeringen väljer att hantera specialistsjuksköterskeutredningen
            är en sak, men ingen ska tveka om att regeringen och det socialdemokratiska
            partiet tar fajten varje dag för att vi ska kunna ge vård efter
            behov och inte efter plånbok. De som är i störst behov ska få
            träffa en läkare och få en operation eller behandling. De ska
            gå först. Det är inte så att man ska få gå före i kön för att
            man har en dyr privat vårdförsäkring. Det ska vara vård efter
            behov, och det ska vara alla till gagn i Sverige.
          </note>
          <note>
            Det är detta Socialdemokraterna tar fajten för varje dag – för
            att vi ska kunna anställa fler inom vården, förbättra arbetsvillkoren,
            ta till vara kom ­ petensen och se till att fortsätta att utbilda
            sjuksköterskor och specialist ­ sjuksköterskor runt om i hela
            landet. För så är det: Vi behöver faktiskt se till att vi har
            högre utbildning i hela vårt land och i alla våra regioner. Detta
            är inte minst viktigt när det gäller sjuksköterske- och specialistsjuksköter
            ­ skeutbildningen. Här rekryteras det regionalt, och man stannar
            också i re ­ gionen.
          </note>
          <note>
            Vi tar ansvar för att bygga ett starkare samhälle där människor
            kan känna trygghet. Så håller vi högerkonservatismens splittrande
            vårdidéer borta och bygger ett starkare samhälle.
          </note>
          <note>
            Interpellationsdebatten var härmed avslutad.
          </note>
          <note>
            § 11 Svar på interpellation 2019/20:220 om det svenska glasarbetet
          </note>
          <note type="speaker">
            Anf. 127 Kultur- och demokratiminister AMANDA LIND (MP):
          </note>
          <note>
            Fru talman! Gudrun Brunegård har ställt mig tre frågor angående
            hantverket i Sverige.
          </note>
          <note>
            Den första frågan gäller om staten ger stöd till andra hantverksutbildningar
            i landet, motsvarande Riksglasskolan i Nybro, som har en stark
            kul ­ turhistorisk koppling. Vidare frågar Gudrun Brunegård hur
            jag ser på värdet av att bibehålla hantverkstraditioner inom yrken
            med få aktiva utövare. Slutligen frågar hon vilka åtgärder jag
            är beredd att vidta för att hantverksyrken som glasarbetare ska
            finnas kvar även i framtiden.
          </note>
          <note>
            Låt mig försöka besvara dessa frågor samlat i den mån jag kan
            utifrån mitt ansvarsområde som kulturminister.
          </note>
          <note>
            Jag delar Gudrun Brunegårds oro för framtiden för de hantverk
            som har kulturhistoriskt värde och som riskerar att försvinna.
            Det inhemska hantverket är sedan länge utmanat av en industriell
            produktion och av billig import. Det är viktigt att konstnärliga,
            kulturella och kulturarvshistoriska traditioner inom hantverk
            kan bevaras och värnas.
          </note>
          <note>
            Jag menar också att regeringen tar ett stort ansvar för de unika
            kunskaper som finns nedlagda och traderade i olika hantverksyrken
            med kulturhistoriska kopplingar så att de kan bibehållas och vidareutvecklas.
            Låt mig ge några exempel:
          </note>
          <note>
            Utbildningssystemet erbjuder olika möjligheter att utbilda sig
            för yrken med hantverksinriktning. Inom gymnasieskolans hantverksprogram
            finns utbildningar som leder mot yrken som guld- eller silversmed,
            sadelmakare, urmakare, glasblåsare och tapetserare.
          </note>
          <note>
            För mindre hantverksyrken kan huvudmän ansöka hos Statens skolverk
            eller Statens skolinspektion om att få anordna så kallad riksrekryterande
            utbildning, vilket ger möjlighet till större elevunderlag och
            bättre förutsättningar att bedriva en viss utbildning. Riksrekryterande
            utbildningar inom små hantverksyrken finns bland annat för utbildning
            till guldsmed, glasblåsare och båtbyggare.
          </note>
          <note>
            Även på eftergymnasial nivå finns möjlighet att utbilda sig inom
            hantverksyrken med kulturhistoriska kopplingar. Inom yrkeshögskolan
            finns förutom de breda utbildningar som ska svara mot arbetslivets
            behov även utbildningar inom smala yrkesområden som modist, förgyllare,
            dekormålare och musikinstrumentmakare. Dessa utbildningar syftar
            till att bevara yrkeskunnande inom yrken där det finns mycket
            få utövare, även om det inte finns ett självklart arbetsmarknadsbehov.
          </note>
          <note>
            Myndigheten för yrkeshögskolan administrerar även ett statligt
            stöd för konst- och kulturutbildningar, där en del av utbildningarna
            syftar till att bevara eller utveckla kulturarvet. Inom utbildningsformen
            återfinns utbildningar inom vävning, textilhantverk, keramikformgivning,
            slöjd- och hantverksteknik med mera.
          </note>
          <note>
            Regeringen avsätter årligen drygt 260 miljoner kronor i anslaget
            Bidrag till kulturmiljövård för bland annat ombyggnad och vård
            av kulturhistoriskt värdefull bebyggelse. Bidraget kan gå till
            m erkostnader för kulturhistoriskt motiverade byggnadsarbeten
            och för medverkan av särskil t sakkunniga vid utredning, projektering
            och utförande av arbetena. Det innebär att utbildade hantverkare
            ska användas vid arbeten och vård. Även det är ett sätt för regeringen
            att främja en fortlevnad av en lång rad olika hantverk.
          </note>
          <note>
            Jag vill också nämna den nya politiken för arkitektur, form och
            design som vi kallar Gestaltad livsmiljö. I den betonas att kvaliteter
            i gestaltning och utförande är viktiga för människors livskvalitet
            och på ett sätt som inte alltid går att mäta i ekonomiska termer.
            Gestaltning är både tanke och utförande, design och materialverkan.
            Att driva kvalitet i gestaltning av det nya som byggs kommer därför
            att ge förbättrade förutsättningar även för hantverket. Jag tror
            att den nya politiken för gestaltad livsmiljö kommer att bidra
            till och öppna upp för en ännu större efterfrågan på gediget hantverk
            av många olika slag.
          </note>
          <note>
            Mot bakgrund av det jag nu anfört vill jag mena att regeringen
            genom ett stort antal insatser visar hög medvetenhet om hantverkens
            betydelse och även tar ett stort ansvar för att bevara, stärka
            och bidra till hantverkens utveckling för framtiden.
          </note>
          <note type="speaker">
            Anf. 128 GUDRUN BRUNEGÅRD (KD):
          </note>
          <note>
            Fru talman! Tack, statsrådet, för svaret!
          </note>
          <note>
            På mitt skrivbord här på riksdagen har jag ett glasäpple från
            Pukebergs glasbruk i Nybro – det står på mitt bord här i kammaren
            nu. I konsthistorien symboliserar äpplet kunskapen, vilket är
            lämpligt just nu i min roll i utbildningsutskottet men också med
            tanke på att Riksglasskolan, som jag utgår från i interpellationen,
            ligger just i Pukebergs glasbruk.
          </note>
          <note>
            Svenskt glas är världsberömt och inte bara berömt i Sverige.
            Även på andra sidan Atlanten finns specialbutiker med svenskt
            glas. Många amerikaner känner till glasriket och kan namnge flera
            av de kända märkena, som ofta har namn efter den ort i Småland
            där glasbruket ligger eller låg – många är ju tyvärr nedlagda.
          </note>
          <note>
            Många har nog sett, åtminstone på tv, den rödglödgade glasklumpen
            längst ut på glasblåsarens stång och fascinerats av hur en glasklump
            som kan se likadan ut i början kan förädlas till ett smäckert
            dricksglas på fot men också till en tung brevpress, en sirlig
            skulptur eller kanske en vacker blomma att lägga på bordet som
            dekoration. Många som besöker ett glasbruk får också möjligheten
            att provblåsa. Då inser man att det inte är enkelt att kombinera
            rätt kraft i utblåsningen med att samtidigt rotera stången så
            att inte föremålet blir snett. När man har fått denna lilla insikt
            förstår man varför svenskt glas är så dyrt. Det är ett hantverk.
            Det tar tid att lära sig och att utföra varje enskilt moment.
            När jag besökte Riksglasskolan var det en elev som höll på nästan
            hela dagen med ett enda dricksglas – det tar tid.
          </note>
          <note>
            Riksglasskolan i Nybro är den enda i sitt slag i hela Norden
            som ger en treårig grundläggande utbildning i glasarbete. På skolan
            går både gymnasieelever och yrkeshögskolestudenter och dessutom
            en del på uppdragsutbildning, även internationella studenter.
            På det viset kan de hålla volymer ­ na på någorlunda nivå. Men
            varje utbildningsplats kostar mer än dubbelt så mycket som en
            plats på ett teoretiskt program. Sedan är det, som i alla hantverksyrken,
            så att när man har gått färdigt yrkesutbildningen är man ändå
            inte fullärd utan får gå som lärling några år ytterligare.
          </note>
          <note>
            Huvudman för Riksglasskolan är Nybro kommun. Det är inte helt
            okomplicerat, för det innebär att skolan ständigt ifrågasätts
            när kommunen måste se över sin ekonomi och utbildningsförvaltningen
            ska göra sina besparingar. Det statsbidrag som man får är ett
            välkommet tillskott. Men det har legat på exakt samma nivå i ungefär
            20 år, och mycket av det ursprungliga värdet har ju ätits upp
            av inflationen under tiden.
          </note>
          <note>
            Jag förstår av statsrådets svar att det finns andra smala hantverksutbildningar
            i motsvarande situation. Men jag undrar om det finns skäl att
            utreda hur det framtida stödet till den här typen av smala hantverksutbildningar
            skulle behöva se ut för att ge dem långsiktig bärkraft.
          </note>
          <note type="speaker">
            Anf. 129 Kultur- och demokratiminister AMANDA LIND (MP):
          </note>
          <note>
            Fru talman! Först vill jag verkligen tacka riksdagsledamoten
            Brunegård för interpellationen och för att hon därmed uppmärksammar
            de smala hantverksyrkena och deras vikt och värde i vårt samhälle
            i dag. Det är viktigt för mig som kulturminister. Även om jag
            inte är ansvarig minister just för utbildningsväsendet är detta
            en del av låt mig kalla det för ekosystemet eller infrastrukturen
            för de här hantverksyrkena. Gudrun Brunegård nämner här glasblåsarkonsten,
            och det är verkligen en konst. Det är både en konst och ett hantverk
            och fyller därmed många olika funktioner i vårt samhälle. Det
            är ett intresse för samhället och för regeringen att bevara det
            unika, konstnärliga, kulturella och yrkesmässiga kunnandet för
            framtiden.
          </note>
          <note>
            Gudrun Brunegård frågar om man skulle behöva göra en större översyn
            av utbildningsväsendet kopplat till de här utbildningarna. Det
            är en fråga som bör ställas till utbildningsministern. Det är
            inte en fråga som jag som kulturminister kan svara på.
          </note>
          <note>
            Vi har ordningen att kommunerna oftast är huvudmän för den här
            typen av utbildningar. Myndigheten för yrkeshögskolan delar ut
            ett schablon ­ bidrag och ett stöd för att utbildningarna ska
            kunna genomföras. Jag tror att riksdagsledamoten i sin interpellation
            nämnde att det är Kulturrådet som utdelar schablonbidraget. Det
            är det inte, utan det är Myndigheten för yrkeshögskolan. Jag har
            dubbelkollat detta.
          </note>
          <note>
            Vi har en mängd olika hantverk som alla på olika sätt förtjänar
            samhällets stöd. Det jag kan och vill göra, och som jag gör som
            kulturminister, är att på olika sätt, som jag också lyfte fram
            i mitt svar, försöka säkerställa att vi har en marknad för den
            här yrkeskunskapen.
          </note>
          <note>
            Vi har ett brett och ambitiöst arbete med att stärka konstnärers
            och kulturskapares villkor i Sverige. Det är såklart en nisch
            och viktig gren. Vi har den nya politiken för gestaltad livsmiljö,
            som jag nämnde, där vi ska utveckla kompetensen hos beställare,
            inte minst i den offentliga upphandlingen, så att de ställer kvalitetskrav
            och agerar förebildligt vad gäller just hållbarhet och design.
            Det är något som jag verkligen tror kommer att gyn ­ na också
            de smala konsthantverken. Den offentliga upphandlingen uppgick
            till totalt 700 miljarder kronor 2017, enligt den siffra jag har.
            Det är klart att om politiken lokalt, nationellt och regionalt
            kan ställa den typen av krav på kvalitet bidrar det långsiktigt
            till att stärka hantverkarnas arbetsmarknad.
          </note>
          <note>
            Nu går vi in i ett samhälle där vår tids största utmaning är
            att klara klimatfrågan och olika typer av hållbarhetsfrågor. Då
            ökar intresset för återbruk och för traditionella hantverkstekniker.
            Ur den aspekten menar jag att det är oerhört fundamentalt att
            vi bevarar just hantverksskickligheten och hantverkskunnandet,
            som ju Riksglasskolan i Nybro är ett ypperligt exempel på. Jag
            har själv inte varit där, men jag blir onekligen inspirerad när
            jag får Gudrun Brunegårds beskrivning.
          </note>
          <note type="speaker">
            Anf. 130 GUDRUN BRUNEGÅRD (KD):
          </note>
          <note>
            Fru talman! Tack, statsrådet Amanda Lind! Jag blir glad när statsrådet
            talar om hantverksyrkena som en del av vårt kulturarv, för det
            är de verkligen. De är väldigt djupt rotade. Visserligen kom glasblåsarkonsten
            till Småland på 1800-talet, tror jag, så traditionen är inte så
            lång, men den är djup. Glasblåseri finns även i Östergötland och
            Mellansverige.
          </note>
          <note>
            Jag lärde mig något intressant när jag var på besök. Många av
            de erfarna glasarbetare som fanns när de stora, namnkunniga glasbruken
            lades ned har startat egna hyttor och ateljéer lite varstans i
            Sverige. Där jobbar de som egenföretagare och har kanske någon
            enstaka anställd eller tar en lärling som de lär upp. På detta
            vis för de kunskapen vidare, vilket är positivt. Samtidigt är
            Riksglasskolan den utbildningsplats där man får sin grundkunskap.
          </note>
          <note>
            Jag blir lite förvånad eftersom jag särskilt bad att uppgiften
            om att man fick pengarna från Kulturrådet skulle dubbelkollas.
            Men säger statsrådet att de kommer från Myndigheten för yrkeshögskolan
            så tar jag det som en sanning. Oavsett vilket är det ett välkommet
            bidrag.
          </note>
          <note>
            Som statsrådet nämner finns det andra hantverksyrken som också
            är viktiga att bevara. Jag tänker bland annat på skomakeri, sadelmakeri
            och liknande.
          </note>
          <note>
            Jag bor själv i Vimmerby, och under många år hade vi en av landets
            båtbyggarskolor. Jag var ordförande i bildningsnämnden under en
            period, och vi brottades med frågan hur vi skulle kunna upprätthålla
            denna utbildning. Numera är det inte så mycket träbåtar, för det
            byggs mest snabba plastbåtar. Men inredningen i stora plastbåtar
            är gjord av trä, och då behövs denna specialkunskap. Skolan hade
            ett nära och bra samarbete med den lokala båttillverkaren. Eleverna
            fick praktikplatser där, och de var garanterade jobb efteråt.
            Men tyvärr var det så få sökande att det inte var försvarbart
            att hålla igång skolan, även om man från industrin vädjade om
            att vi skulle göra det.
          </note>
          <note>
            Det var efter min tid som båtbyggeriutbildningen lades ned. Under
            några år upprätthöll man den som just en yrkeshögskoleutbildning.
            Men även det fick man sluta med. Det var en stor sorg i en bygd
            med denna tradition.
          </note>
          <note>
            På samma sätt har det varit en kollektiv sorg i Glasriket när
            den ena hyttan efter den andra har tvingats stänga. Just därför
            är det så viktigt att Riksglasskolan finns där, för den gör att
            man upprätthåller den kunskapen och stärker självbilden av att
            man fortfarande är ett centrum för glasverksarbete.
          </note>
          <note>
            Det finns säkert motsvarande för andra hantverksyrken i andra
            delar av landet.
          </note>
          <note>
            Jag tackar för ministerns engagemang i frågorna om de smala men
            viktiga hantverksyrkena och hoppas att vi kan jobba vidare med
            detta från våra olika håll.
          </note>
          <note type="speaker">
            Anf. 131 Kultur- och demokratiminister AMANDA LIND (MP):
          </note>
          <note>
            Fru talman! Jag dubbelkollade också varifrån bidragen kom, och
            närmare 800 utbildningsplatser inom dessa smala yrkesområden får
            statsbidrag via Myndigheten för yrkeshögskolan.
          </note>
          <note>
            Jag ska också säga att Myndigheten för yrkeshögskolan även administrerar
            de konst- och kulturutbildningar som bedrivs enligt förordningen
            om stöd för konst- och kulturutbildningar och vissa andra utbildningar.
            Det kan handla om att förbereda för konstnärlig högskoleutbildning
            , att ge yrkesutbildning inom det konstnärliga eller kulturella
            området eller att bevara och utveckla kulturarvet.
          </note>
          <note>
            Det är alltså viktigt även för mina ansvarsområden som kulturminister
            att utbildningsväsendet fungerar och att vi kan ha dessa trappsteg
            så att intresset för konst, hantverk, design eller musik väcks
            på förskola och grundskola när man får pröva att använda sina
            händer. Att säkerställa att slöjden finns kvar som ett ämne i
            grundskolan är därför också viktigt. Vidare finns kulturskolan.
          </note>
          <note>
            Det ska också finnas möjlighet och förutsättningar för den som
            vill specialisera sig. Det är viktigt både för att individen ska
            kunna skapa och yrkesutbilda sig och för att Sverige ska kunna
            fortsätta att vara en stark kulturnation och en exportnation för
            kulturella och kreativa näringar.
          </note>
          <note>
            Detta ligger lite i det häradet. Jag tycker att jag hör det i
            interpellantens kommentar om Glasriket och stoltheten över såväl
            besöksnäring som export.
          </note>
          <note>
            Jag är därför glad att regeringen har en export- och investeringsstrategi
            där också kulturella och kreativa näringar pekas ut som något
            som vi ska fortsätta att jobba med. Här finns en stark och positiv
            bild av Sverige, vilket många av dessa kreativa kluster bidrar
            till. Vi har bland annat Glasriket, textilindustrin i Borås och
            övriga Västra Götaland, flera filmindustrier runt om i landet
            och olika specifika konsthantverks- och hantverkskluster som bidrar
            till helheten.
          </note>
          <note>
            Många hantverkare inom dessa smala yrken är egenföretagare med
            kanske en anställd. Jag vill därför understryka att regeringen
            har en politik för att underlätta för småföretagande. Till exempel
            finns växa-stödet, som ska sänka trösklarna för enmansföretagare
            att göra sin första anställning. Alla insatser för egen- och småföretagare
            är viktiga också för dessa smala hantverksyrken.
          </note>
          <note>
            Vi måste se det som en helhet. Vi måste se de smala hantverksyrkena
            som viktiga i vårt samhälle. Jag tror och hoppas som sagt att
            intresset kommer att öka i takt med engagemanget för hållbar utveckling
            och hållbara material. Vi politiker måste också göra vad vi kan
            genom att ställa krav i offentlig upphandling och genom att som
            nu lyfta upp frågan, tala om detta och väcka debatt och engagemang.
          </note>
          <note type="speaker">
            Anf. 132 GUDRUN BRUNEGÅRD (KD):
          </note>
          <note>
            Fru talman! Ministerns engagemang i frågan gläder mig. Vi får
            jobba vidare från olika håll för fortsatt växtkraft inom dessa
            smala hantverks ­ yrken.
          </note>
          <note>
            Apropå det sidospår som statsrådet var inne på har både nuvarande
            och tidigare regeringar satsat särskilt på vissa delar av besöksnäringen,
            och nu står just Glasriket på dagordningen. Men det finns också
            andra delar inom de kulturella näringarna, exempelvis Astrid Lindgrens
            Värld i Vimmerby där vi jobbar mycket med besöksnäringen. Det
            finns alltså många kopplingar och ett stort värde av att jobba
            vidare för att utveckla även denna typ av besöksmål i landsorten.
            Det är inte bara i storstäderna det finns intressanta saker.
          </note>
          <note>
            Min mans amerikanska släktingar pratar om att hälsa på oss eftersom
            vi bor nära Glasriket. Det känner de alltså till där på andra
            sidan Atlanten utan att vi har fört upp det på agendan.
          </note>
          <note>
            Det finns alltså verkligen växtkraft här. Men då är det också
            viktigt att det finns de som jobbar med yrket och kan visa upp
            det.
          </note>
          <note>
            Det är roligt att se hur kreativiteten hos eleverna på Riksglasskolan
            väcks när de börjar få känsla för material och form och hur de
            då experimenterar och hittar nya former och uttryckssätt. Så välkommen
            dit!
          </note>
          <note type="speaker">
            Anf. 133 Kultur- och demokratiminister AMANDA LIND (MP):
          </note>
          <note>
            Fru talman! Jag tackar Gudrun Brunegård för de frågor hon ställt
            mig.
          </note>
          <note>
            Gudrun Brunegård och jag delar, liksom tidigare företrädare för
            olika regeringar och partier i opposition, uppenbart oron för
            hur kulturhistoriskt viktiga hantverksyrken ska kunna överleva.
            Politiken kan alltid göra mer, men jag menar också att regeringen
            har en i många avseenden väl övervägd politik som tryggar många
            hantverksyrkens utveckling och livskraft framöver. Dock kommer
            vi säkert alltid att behöva fortsätta att göra mer på många olika
            sätt.
          </note>
          <note>
            Jag tackar slutligen för inbjudan till Riksglasskolan. Vi får
            se om jag får möjlighet att besöka den framöver.
          </note>
          <note>
            Interpellationsdebatten var härmed avslutad.
          </note>
          <note>
            § 12 Svar på interpellation 2019/20:239 om public service-bolagens
            redovisning av medverkandes partitillhörighet
          </note>
          <note type="speaker">
            Anf. 134 Kultur- och demokratiminister AMANDA LIND (MP):
          </note>
          <note>
            Fru talman! Ludvig Aspling har frågat mig om jag anser att public
            service-bolagen ska redovisa medverkandes partisympatier eller
            partitillhörighet och, om så är fallet, vad jag avser att göra
            för att se till att det efterlevs.
          </note>
          <note>
            Public service-företagen, det vill säga Sveriges Radio, Sveriges
            Television och Sveriges Utbildningsradio, bedrivs självständigt
            i förhållande till såväl staten som andra ekonomiska och politiska
            maktsfärer i samhället. Verksamheten regleras på en övergripande
            nivå genom fleråriga sändningstillstånd och medelsvillkor som
            beslutas av regeringen enligt de ramar och den inriktning som
            fastställs här i riksdagen.
          </note>
          <note>
            I december 2019 beslutade regeringen om nya sändningstillstånd
            och medelsvillkor för public service-företagen. Dessa beslut följer
            av förslagen i propositionen Ett modernt public service nära publiken
            – villkor 2020 – 2025 (2018/19:136), som behandlades och beslutades
            här i riksdagen under hösten.
          </note>
          <note>
            Enligt sändningstillstånden ska programverksamheten utövas sakligt
            och opartiskt. Den som anser att något av public service-företagen
            har brutit mot dessa villkor kan anmäla det till Granskningsnämnden
            för radio och tv vid Myndigheten för press, radio och tv. Det
            är nämnden som i efterhand prövar om innehållet i radio- och tv-program
            följer de regler som finns för sändningarna.
          </note>
          <note>
            Public service-företagens oberoende är av avgörande betydelse
            för att verksamheten ska ha allmänhetens förtroende. Som minister
            varken kan eller bör jag ha åsikter om hur företagen bedriver
            sin publicistiska verksamhet.
          </note>
          <note type="speaker">
            Anf. 135 LUDVIG ASPLING (SD):
          </note>
          <note>
            Fru talman! Den 29 november 2018 medverkade Mirjam Katzin i ett
            panelsamtal i SVT Forum . Hon presenterades där som doktorand
            vid Lunds universitet. SVT glömde dock nämna att hon också är
            politiker för Vänsterpartiet.
          </note>
          <note>
            Den 18 november 2018 rapporterade SVT om Bim Eriksson som protesterade
            mot kulturpolitiken i Sölvesborgs kommun. SVT glömde nämna att
            hon också sitter i SSU:s förbundsstyrelse.
          </note>
          <note>
            Den 3 november 2018 medverkade Camila Salazar Atias i ett inslag
            i SVT:s Agenda . SVT presenterade henne som kriminolog men glömde
            nämna att hon också står på Socialdemokraternas riksdagslista.
          </note>
          <note>
            Den 31 oktober 2018 medverkade Tito Rojas i SVT:s program Opinion
            live . Där presenterades han som spårvagnschaufför. SVT glömde
            nämna att han också är aktiv i Kommunistiska partiet i Göteborg.
          </note>
          <note>
            Inför partiledardebatten den 16 oktober 2018 intervjuade SVT
            slumpvis utvalda personer på gatan. SVT glömde nämna att den slumpvis
            utvalda personen Emilius Podenas är aktiv i Socialdemokraternas
            ungdomsförbund.
          </note>
          <note>
            Den 23 mars 2018 rapporterade SVT från en manifestation i Skurup
            och intervjuade en kvinna vid namn Linda Wolski. SVT glömde dock
            nämna att den slumpvis utvalda personen är politiker för Miljöpartiet.
          </note>
          <note>
            Den 20 mars rapporterade SVT om bostadsbristen. I en intervju
            med den partipolitiskt obundna intresseorganisationen Jag vill
            ha bostad nu intervjuades Nike Halvardsson, men SVT glömde redovisa
            att hon är politiker för Miljöpartiet.
          </note>
          <note>
            Den 21 februari sändes SVT:s Opinion l ive . I programmet genomfördes
            en debatt om återvändande IS-terrorister. Medverkande var advokaten
            Mikael Westerlund. SVT glömde dock redovisa att han tidigare suttit
            i styrelsen för Ung Vänster samt varit ordförande för Vänsterstudenter.
          </note>
          <note>
            Den 24 januari rapporterade SVT om en grupp i Kalmar som startat
            ett upprop för att de personer som har fått uppehållstillstånd
            för gymnasiestudier ska få samma tillgång till försörjningsstöd
            som alla andra i kommunen. SVT glömde dock redovisa att initiativtagaren
            Jessica Rydell också är landstingsråd för Miljöpartiet i Kalmar.
          </note>
          <note>
            Den 21 januari rapporterade Sveriges Radio att kostnader för
            nätläkare genom privata vårdappar skenar. Men Sveriges Radio glömde
            redovisa att den kritiska läkaren Christoffer Bernsköld tidigare
            suttit i Socialdemokraternas partistyrelse, varit ordförande för
            Socialdemokraterna i Östergötland och varit regionråd i landstinget.
          </note>
          <note>
            Den 9 januari genomförde SVT en mannen-på-gatan-intervju och
            presenterade en förbipasserande man utan titel. SVT glömde dock
            att redovisa att mannen jobbar för socialdemokratiska ABF, trots
            att intervjun genomfördes precis framför ABF-huset i Eskilstuna.
          </note>
          <note>
            Den 8 januari frågade SVT:s Aktuellt förbipasserade vem som skulle
            bli Sveriges nästa statsminister. SVT glömde dock redovisa att
            intervjupersonen, som titulerades enbart med namn, också är vänsterpartistisk
            kommunpolitiker i Jönköping.
          </note>
          <note>
            Den 2 september 2018 körde SVT en mannen-på-gatan-intervju igen.
            Robin Zachari, intervjuad och titulerad som boende i det våldshärjade
            Bagarmossen, råkar även vara chef för en vänsterextrem sajt som
            heter Skiftet, före detta Alliansfritt Sverige. Detta glömde dock
            SVT att redovisa.
          </note>
          <note>
            Jag skulle därför vilja fråga kulturministern om hon ser ett
            mönster i detta. Det är en enkel fråga: Ser hon ett mönster?
          </note>
          <note type="speaker">
            Anf. 136 Kultur- och demokratiminister AMANDA LIND (MP):
          </note>
          <note>
            Fru talman! Public service-företagen sänder ca 170 000 timmar
            innehåll varje år. Jag tror inte att det hade spelat någon roll
            om vi hade stått här i tre eller tio minuter till och riksdagsledamoten
            Aspling hade räknat upp ännu fler exempel som riksdagsledamoten
            samlat ihop utan mer kontext än det. Jag skulle ändå inte ha kunnat
            säga att detta säger mig något om att det finns något slags tendens.
          </note>
          <note>
            Public service-företagen sänder ca 170 000 timmar innehåll varje
            år. Det är fritt fram för alla, inklusive riksdagsledamoten, att
            anmäla de program och inslag som man inte anser lever upp till
            public services uppdrag. Och låt mig vara tydlig: Public service
            bedriver sin journalistik sakligt och opartiskt. Detta är mycket
            viktigt.
          </note>
          <note>
            Om man anser att public service-bolagen har brutit mot något
            av de villkor som vi här i Sveriges riksdag och sedan regeringen
            i beslutet har formulerat i sändningstillstånden både kan och
            bör man anmäla detta till Granskningsnämnden. Granskning och uppföljning
            av public service är mycket viktigt, men jag som statsråd och
            kulturminister ska inte lägga mig i public service-bolagens publicistiska
            verksamhet. Jag ska verkligen inte stå här i talarstolen och recensera
            eller lägga till rätta enskilda publicistiska beslut.
          </note>
          <note>
            Jag konstaterar att public service-bolagen åtnjuter mycket högt
            förtroende hos allmänheten, men såklart görs ibland fel även inom
            public service. Så kommer det alltid att vara. Journalister, liksom
            för den delen andra yrkesgrupper, är också människor. Ibland görs
            missbedömningar. Om någ ­ ra fel aldrig skulle begås skulle jag
            bli orolig, men de fel som begås är inte av samma karaktär. Enskildheter
            utslagna över en stor tidsrymd och ett enormt stort material kan
            inte tas som intäkt för någon form av systematiskt vinklad politisk
            journalistik eller systematiska felbedömningar, som riksdagsledamoten
            påstår.
          </note>
          <note>
            Jag vill försvara och utveckla den modell som handlar om att
            public service fattar sina egna beslut och att vi politiker ska
            hålla oss på armlängds avstånd från dessa. Vi har Granskningsnämnden
            som har i uppdrag att granska att public service både beskriver
            samhället sakligt och neutralt, vilket förstås ingår i public
            services uppdrag, och bedriver sin publicistiska verksamhet utifrån
            saklighet och opartiskhet. Politiker ska inte lägga näsan i blöt
            i den dagliga publicistiska verksamheten.
          </note>
          <note type="speaker">
            Anf. 137 LUDVIG ASPLING (SD):
          </note>
          <note>
            Fru talman! I Opinion live den 15 mars 2018 deltog läraren Andreas
            Magnusson. SVT glömde redovisa att personen är krönikör på vänstertidningen
            Paragraf.
          </note>
          <note>
            Den 21 augusti 2017 intervjuade SVT invånare i Gullsång. En intervjuperson
            är kritisk mot att en asylsökande person fått avslag på sin ansökan.
            Men intervjupersonen är inte vem som helst utan sitter i kommunfullmäktige
            för Feministiskt initiativ, vilket SVT inte redovisade.
          </note>
          <note>
            Den 2 mars 2017 sändes SVT:s Opinion live . En person i publiken
            ondgjorde sig över vinster i välfärden. Personen heter Sandra
            Sandin Lind ­ qvist. SVT glömde dock nämna att hon kandiderade
            för Vänsterpartiet till Sveriges riksdag något år tidigare.
          </note>
          <note>
            Den 4 februari 2017 sände Ekots lördagsintervju ett samtal där
            man lät en historieprofessor utvärdera Vänsterpartiets uppgörelse
            med partiets historia.
          </note>
          <note>
            Professorn menar att Vänsterpartiet har gjort upp med sin mörka
            historia. Professorn, Kjell Östberg, råkar dock vara aktiv i Socialistiska
            Partiet. Denna detalj väljer dock Sveriges Radio att utelämna.
          </note>
          <note>
            I Agenda i SVT den 11 december 2016 är Jan Guillou inbjuden för
            att uttrycka sig om rysk informationskrigföring. Guillou tycker
            att hotet från Ryssland är överdrivet. SVT titulerar honom expert.
            Men han är ingen expert på informationskrigföring. Tvärtom har
            han en tydlig prorysk bakgrund med dokumenterade band till KGB.
            Detta borde man kanske ha redovisat.
          </note>
          <note>
            Den 1 december 2016 visar Rapport i SVT ett inslag om ett fackligt
            strejkvarsel inom privat vård- och äldreomsorg. Den intervjuade
            underskö ­ terskan råkar dock sitta med i Kommunals sektionsstyrelse.
            Detta glöm ­ mer SVT att redovisa.
          </note>
          <note>
            I Agenda i SVT den 18 april 2016 diskuterades kritiken mot Mehmet
            Kaplan och hans relation till företrädare för olika extrema islamistiska
            och fascistiska rörelser. SVT presenterade en person, Mohamed
            Temsamani, som ordförande i Förenade Islamiska Föreningar i Sverige,
            FIFS. Temsa ­ mani menade att kritiken mot Kaplan är islamofobisk
            och antimuslimsk. SVT glömmer dock att redovisa att Temsamani
            är aktiv i samma parti som Mehmet Kaplan.
          </note>
          <note>
            Den fråga som jag ställde i mitt förra anförande var inte om
            jag tyckte att statsrådet skulle lägga sin näsa i blöt eller om
            hon skulle ingripa. Frågan är mycket enklare än så: Ser statsrådet
            verkligen inget mönster här?
          </note>
          <note type="speaker">
            Anf. 138 Kultur- och demokratiminister AMANDA LIND (MP):
          </note>
          <note>
            Fru talman! Jag vill återigen betona att oavsett hur många exempel
            som riksdagsledamoten lyfter fram här i talarstolen litar jag
            mer på den oberoende granskning och forskning som görs av public
            service. Där har vi Granskningsnämnden som de senaste fem åren
            har avgjort mellan 1 000 och 1 300 ärenden årligen som avser public
            service-företagen. Mellan 40 och 70 av de anmälda ärendena har
            företagen årligen fällts för. I ytterligare mellan 9 och 15 ärenden
            har kritik riktats mot företagen. Av dessa fällningar har ungefär
            10 fällningar per år handlat om bristande opartiskhet åt lite
            olika håll. I övriga fall har prövningen lagts ned, eller också
            har företagen friats. Dessa siffror gäller SR, SVT och UR tillsammans.
          </note>
          <note>
            Även om riksdagsledamoten kanske inte litar på Granskningsnämnden
            finns det också oberoende forskning som har bedrivits. Till exempel
            Göteborgs universitet har tittat på hur rapporteringen kopplad
            till valrörelserna har fallit ut och om det har funnits någon
            viss vinkling åt endera politiskt håll. Och den vänsterlutning
            som riksdagsledamoten lyfter fram har man alltså inte kunnat finna
            stöd för i forskningen. Tvärtom har man kunnat se att det ser
            lite olika ut i olika valrörelser. Vissa partier har utifrån storlek
            och plats i debatten kanske missgynnats eller gynnats. Men man
            konstaterade att allianspartierna i den förra valrörelsen fick
            en större positiv uppmärksamhet i relation till de andra partierna.
          </note>
          <note>
            Fru talman! En väl fungerande demokrati förutsätter att vi har
            en fri och oberoende granskande press i Sverige. I Sverige har
            vi en modell med en stark public service å ena sidan och starka
            kommersiella medier å andra sidan. Detta är en framgångsmodell.
          </note>
          <note>
            Mediernas oberoende är helt avgörande. Då tycker jag att vi ska
            hålla oss för goda för att här i talarstolen kritisera eller recensera
            public service-företagens publicistiska beslut. Vi har Granskningsnämnden
            som har en viktig funktion att fylla i detta. Som jag sa i mitt
            förra inlägg kan fel självklart begås. Jag menar att det är viktigt
            med en granskning av public service-företagens verksamhet.
          </note>
          <note>
            Jag nåddes i dag av informationen att Riksrevisionen ämnar granska
            Granskningsnämndens verksamhet under de gångna åren för att göra
            en bedömning om Granskningsnämnden uppfyller sitt uppdrag. Det
            tycker jag är bra. Det är bra att man tittar på om Granskningsnämnden
            gör en seriös granskning av de anmälningar som kommer in. Det
            hoppas jag att även riksdagsledamoten Aspling kan bejaka.
          </note>
          <note type="speaker">
            Anf. 139 LUDVIG ASPLING (SD):
          </note>
          <note>
            Fru talman! Jag kan bara notera att statsrådet helt och hållet
            duckar för min fråga. Jag ställde ingen fråga om Granskningsnämnden.
            Jag ställde ingen fråga om fel ibland kan begås. Jag ställde ingen
            fråga om huruvida vi ska ha en stark public service eller inte.
            Allt detta är separata politiska frågor. De kan vara väl värda
            att diskutera. Men det är inte det som jag är här för att tala
            om i dag. Jag är här för att tala om en väldigt enkel fråga: Ser
            kulturministern ett mönster?
          </note>
          <note>
            Det är intressant att kulturministern nämner just en vänsterlutning
            här. Jag har inte påtalat någon vänsterlutning. Jag har inte sagt
            någonting om en vänsterlutning i denna debatt. Det är kulturministern
            själv som kommer på det. Jag undrar varför kulturministern just
            nämner en vänsterlutning som ett möjligt skäl till att jag står
            här, trots att jag inte har nämnt det. Det är nämligen fullständigt
            uppenbart för varje tänkande människa att det finns en kraftig
            slagsida åt vänster inom public service. Alla människor som har
            spenderat tio minuter åt att titta på deras nyhetsrapportering
            förstår att så är fallet.
          </note>
          <note>
            Däremot står jag bakom public service som idé. Jag tycker absolut
            att Sverige är betjänt av att ha en stark public service och en
            public service som åtnjuter allmänhetens förtroende. Tyvärr undergräver
            man allmänhetens förtroende genom att bete sig på detta sätt.
          </note>
          <note>
            Statsrådet hänvisar också till att fel begås ibland. Ja, men
            fel begås bara åt ett enda håll. Jag har inte hittat något exempel
            på att en person med partitillhörighet eller partisympati till
            höger skulle ha presenterats som mannen på gatan, som expert eller
            liknande. Jag har inte sett att det har hänt en enda gång.
          </note>
          <note>
            Hur kommer det sig då att alla fel är riktade åt ett håll? Det
            är någonting som de forskare som gräver i detta kanske borde ta
            sig en titt på.
          </note>
          <note type="speaker">
            Anf. 140 Kultur- och demokratiminister AMANDA LIND (MP):
          </note>
          <note>
            Fru talman! Låt mig citera interpellationen som jag fick av riksdagsledamoten
            Ludvig Aspling. Han skriver: ”Det är dessutom talande att i samtliga
            fall som jag kunnat upptäcka har det handlat om personer på den
            politiska vänsterkanten som fått utrymme att uttala sig utan att
            partisympati eller tillhörighet redovisas – – –.”
          </note>
          <note>
            Det som riksdagsledamoten säger om att det skulle vara en lutning
            bara åt ett håll stämmer inte. Granskningsnämndens resultat pekar
            inte på detta. Den oberoende forskningen pekar inte på detta.
          </note>
          <note>
            Jag ska svara på Ludvig Asplings fråga. Vad ska jag som statsråd
            kommentera av hans uppläsning av analyser och inhämtande av exempel
            från public service-företagens över 100 000 timmars sänt material
            på tre olika programföretag? Nej, det säger mig ingenting, och
            jag håller mig för god för att kommentera de enskilda publicistiska
            besluten som public service-företagen tar . Det ska Granskningsnämnden
            hantera. Jag förutsätter att riksdagsledamoten har skickat in
            sina exempel till Granskningsnämnden, så att de får bedömas i
            vanlig ordning.
          </note>
          <note>
            Interpellationsdebatten var härmed avslutad.
          </note>
          <note>
            § 13 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 15 januari
          </note>
          <note>
            2019/20:251 Nyttjande av oseriös transportverksamhet.
          </note>
          <note>
            av Thomas Morell (SD)
          </note>
          <note>
            till näringsminister Ibrahim Baylan (S)
          </note>
          <note>
            2019/20:252 En avgift för att lägga virke utmed allmän väg
          </note>
          <note>
            av Sten Bergheden (M)
          </note>
          <note>
            till infrastrukturminister Tomas Eneroth (S)
          </note>
          <note>
            2019/20:253 En avgift för att lägga upp virke längs vägar
          </note>
          <note>
            av Jan Ericson (M)
          </note>
          <note>
            till infrastrukturminister Tomas Eneroth (S)
          </note>
          <note>
            2019/20:254 Privatiseringar av samhällsfunktioner
          </note>
          <note>
            av Jonas Sjöstedt (V)
          </note>
          <note>
            till statsminister Stefan Löfven (S)
          </note>
          <note>
            2019/20:255 Problem med samordningsnummer
          </note>
          <note>
            av Niklas Wykman (M)
          </note>
          <note>
            till finansminister Magdalena Andersson (S)
          </note>
          <note>
            § 14 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 15 januari
          </note>
          <note>
            2019/20:741 Förföljelsen av kristna i Turkiet
          </note>
          <note>
            av Robert Halef (KD)
          </note>
          <note>
            till utrikesminister Ann Linde (S)
          </note>
          <note>
            2019/20:742 Ett tydligare tjänstemannaansvar
          </note>
          <note>
            av Sten Bergheden (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2019/20:743 En ökad svensk köttproduktion
          </note>
          <note>
            av Sten Bergheden (M)
          </note>
          <note>
            till statsrådet Jennie Nilsson (S)
          </note>
          <note>
            2019/20:744 Den falske officeren i Försvarsmakten
          </note>
          <note>
            av Mikael Oscarsson (KD)
          </note>
          <note>
            till försvarsminister Peter Hultqvist (S)
          </note>
          <note>
            2019/20:745 Sveaskogs syn på älgförvaltning
          </note>
          <note>
            av Magnus Persson (SD)
          </note>
          <note>
            till näringsminister Ibrahim Baylan (S)
          </note>
          <note>
            2019/20:746 Bedrägeribrott mot äldre
          </note>
          <note>
            av Boriana Åberg (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2019/20:747 Övertygelse- och religionsfrihet kopplat till regeringens
            demokratisatsning
          </note>
          <note>
            av Anders Österberg (S)
          </note>
          <note>
            till statsrådet Peter Eriksson (MP)
          </note>
          <note>
            2019/20:748 Bredbandsutbyggnad på landsbygden
          </note>
          <note>
            av Saila Quicklund (M)
          </note>
          <note>
            till statsrådet Anders Ygeman (S)
          </note>
          <note>
            2019/20:749 Alkobommar vid landets gränshamnar
          </note>
          <note>
            av Sten Bergheden (M)
          </note>
          <note>
            till infrastrukturminister Tomas Eneroth (S)
          </note>
          <note>
            2019/20:750 Effektivare klimatinvesteringar
          </note>
          <note>
            av Mattias Bäckström Johansson (SD)
          </note>
          <note>
            till statsrådet Anders Ygeman (S)
          </note>
          <note>
            2019/20:751 Missbruk av samordningsnummer
          </note>
          <note>
            av Niklas Wykman (M)
          </note>
          <note>
            till finansminister Magdalena Andersson (S)
          </note>
          <note>
            2019/20:752 Utökad tillträdesrätt för regionala skyddsombud
          </note>
          <note>
            av Ali Esbati (V)
          </note>
          <note>
            till arbetsmarknadsminister Eva Nordmark (S)
          </note>
          <note>
            2019/20:753 Dyslexi och nationella prov
          </note>
          <note>
            av Betty Malmberg (M)
          </note>
          <note>
            till utbildningsminister Anna Ekström (S)
          </note>
          <note>
            2019/20:754 Ljudlarm/knarkskrämmor
          </note>
          <note>
            av Linda Westerlund Snecker (V)
          </note>
          <note>
            till statsrådet Mikael Damberg (S)
          </note>
          <note>
            § 15 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 15 januari
          </note>
          <note>
            2019/20:644 Rena stränder
          </note>
          <note>
            av Ann-Sofie Alm (M)
          </note>
          <note>
            till miljö- och klimatminister Isabella Lövin (MP)
          </note>
          <note>
            2019/20:651 Ett förbud mot kreosot
          </note>
          <note>
            av Camilla Brodin (KD)
          </note>
          <note>
            till statsrådet Mikael Damberg (S)
          </note>
          <note>
            2019/20:654 Rovdjurscentrum i Orsa Grönklitt
          </note>
          <note>
            av Patrik Engström (S)
          </note>
          <note>
            till miljö- och klimatminister Isabella Lövin (MP)
          </note>
          <note>
            2019/20:671 Äldres ensamhet och ökande psykiska ohälsa
          </note>
          <note>
            av Ann-Christine From Utterstedt (SD)
          </note>
          <note>
            till socialminister Lena Hallengren (S)
          </note>
          <note>
            2019/20:670 Delade turer
          </note>
          <note>
            av Ann-Christine From Utterstedt (SD)
          </note>
          <note>
            till socialminister Lena Hallengren (S)
          </note>
          <note>
            2019/20:669 Äldresatsning
          </note>
          <note>
            av Ann-Christine From Utterstedt (SD)
          </note>
          <note>
            till socialminister Lena Hallengren (S)
          </note>
          <note>
            2019/20:673 Allmänna arvsfonden
          </note>
          <note>
            av Ann-Christine From Utterstedt (SD)
          </note>
          <note>
            till socialminister Lena Hallengren (S)
          </note>
          <note>
            2019/20:672 Investeringsstöd till särskilda boenden för äldre
          </note>
          <note>
            av Ann-Christine From Utterstedt (SD)
          </note>
          <note>
            till socialminister Lena Hallengren (S)
          </note>
          <note>
            2019/20:710 En europeisk klimatlag
          </note>
          <note>
            av Helena Antoni (M)
          </note>
          <note>
            till miljö- och klimatminister Isabella Lövin (MP)
          </note>
          <note>
            2019/20:682 Snabbspår på akuten
          </note>
          <note>
            av Ann-Christine From Utterstedt (SD)
          </note>
          <note>
            till socialminister Lena Hallengren (S)
          </note>
          <note>
            2019/20:681 LOV och privata utförare
          </note>
          <note>
            av Ann-Christine From Utterstedt (SD)
          </note>
          <note>
            till socialminister Lena Hallengren (S)
          </note>
          <note>
            2019/20:683 Nedläggning av rikstäckande hjälplinje för psykisk
            ohälsa
          </note>
          <note>
            av Clara Aranda (SD)
          </note>
          <note>
            till socialminister Lena Hallengren (S)
          </note>
          <note>
            2019/20:684 Kraftig ökning av antalet kvinnor som begår självmord
          </note>
          <note>
            av Clara Aranda (SD)
          </note>
          <note>
            till socialminister Lena Hallengren (S)
          </note>
          <note>
            2019/20:689 Ojämlik vård av personer med multipel skleros
          </note>
          <note>
            av Camilla Waltersson Grönvall (M)
          </note>
          <note>
            till socialminister Lena Hallengren (S)
          </note>
          <note>
            2019/20:690 Ojämlik palliativ vård
          </note>
          <note>
            av Camilla Waltersson Grönvall (M)
          </note>
          <note>
            till socialminister Lena Hallengren (S)
          </note>
          <note>
            2019/20:696 Fusk och överutnyttjande inom assistansersättningen
          </note>
          <note>
            av Pia Steensland (KD)
          </note>
          <note>
            till socialminister Lena Hallengren (S)
          </note>
          <note>
            2019/20:698 Standarder för digital information inom vården
          </note>
          <note>
            av Acko Ankarberg Johansson (KD)
          </note>
          <note>
            till socialminister Lena Hallengren (S)
          </note>
          <note>
            2019/20:702 Felaktiga utbetalningar från välfärdssystemen
          </note>
          <note>
            av Dennis Dioukarev (SD)
          </note>
          <note>
            till finansminister Magdalena Andersson (S)
          </note>
          <note>
            2019/20:706 Neutralitet när det gäller skatt på vatten och el
          </note>
          <note>
            av Lars Beckman (M)
          </note>
          <note>
            till finansminister Magdalena Andersson (S)
          </note>
          <note>
            2019/20:707 Cytodiagnostiker
          </note>
          <note>
            av Ulrika Heindorff (M)
          </note>
          <note>
            till socialminister Lena Hallengren (S)
          </note>
          <note>
            2019/20:711 Svenska adoptioner från Chile
          </note>
          <note>
            av Jon Thorbjörnson (V)
          </note>
          <note>
            till socialminister Lena Hallengren (S)
          </note>
          <note>
            2019/20:721 Myndigheters trovärdighet
          </note>
          <note>
            av Ann-Charlotte Hammar Johnsson (M)
          </note>
          <note>
            till statsrådet Lena Micko (S)
          </note>
          <note>
            2019/20:723 Tillfällig skattelättnad på bensin och diesel vid
            oroligheter i Mellanöstern
          </note>
          <note>
            av Edward Riedl (M)
          </note>
          <note>
            till finansminister Magdalena Andersson (S)
          </note>
          <note>
            2019/20:724 Ödehus på landsbygden
          </note>
          <note>
            av Saila Quicklund (M)
          </note>
          <note>
            till statsrådet Per Bolund (MP)
          </note>
          <note>
            2019/20:725 Regeringens feministiska handelspolitik
          </note>
          <note>
            av Tobias Andersson (SD)
          </note>
          <note>
            till statsrådet Anna Hallberg (S)
          </note>
          <note>
            2019/20:726 Regeringens önskan om jämställda främjardelegationer
          </note>
          <note>
            av Tobias Andersson (SD)
          </note>
          <note>
            till statsrådet Anna Hallberg (S)
          </note>
          <note>
            2019/20:728 Nuvarande hållning mot Maduros regim i Venezuela
          </note>
          <note>
            av Hans Wallmark (M)
          </note>
          <note>
            till utrikesminister Ann Linde (S)
          </note>
          <note>
            2019/20:727 Bristen på hantverkare
          </note>
          <note>
            av Lotta Finstorp (M)
          </note>
          <note>
            till utbildningsminister Anna Ekström (S)
          </note>
          <note>
            § 16 Kammaren åtskildes kl. 16 . 48 .
          </note>
          <note>
            Sammanträdet leddes
          </note>
          <note>
            av andre vice talmannen från dess början till ajourneringen kl.
            13.50 ,
          </note>
          <note>
            av förste vice talmannen därefter till och med § 10 anf. 124
            (delvis) och
          </note>
          <note>
            av andre vice talmannen därefter till dess slut.
          </note>
          <note>
            Vid protokollet
          </note>
          <note>
            ANDERS NORIN
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Anmälan om fördröjda svar på interpellationer
          </note>
          <note>
            § 2 Svar på interpellation 2019/20:217 om flygvapnets skolflygplan
          </note>
          <note>
            Anf. 1 Försvarsminister PETER HULTQVIST (S)
          </note>
          <note>
            Anf. 2 MIKAEL OSCARSSON (KD)
          </note>
          <note>
            Anf. 3 Försvarsminister PETER HULTQVIST (S)
          </note>
          <note>
            Anf. 4 MIKAEL OSCARSSON (KD)
          </note>
          <note>
            Anf. 5 Försvarsminister PETER HULTQVIST (S)
          </note>
          <note>
            Anf. 6 MIKAEL OSCARSSON (KD)
          </note>
          <note>
            Anf. 7 Försvarsminister PETER HULTQVIST (S)
          </note>
          <note>
            § 3 Svar på interpellation 2019/20:147 om uppköp av utsläppskrediter
          </note>
          <note>
            Anf. 8 Miljö- och klimatminister ISABELLA LÖVIN (MP)
          </note>
          <note>
            Anf. 9 JENS HOLM (V)
          </note>
          <note>
            Anf. 10 Miljö- och klimatminister ISABELLA LÖVIN (MP)
          </note>
          <note>
            Anf. 11 JENS HOLM (V)
          </note>
          <note>
            Anf. 12 Miljö- och klimatminister ISABELLA LÖVIN (MP)
          </note>
          <note>
            Anf. 13 JENS HOLM (V)
          </note>
          <note>
            Anf. 14 Miljö- och klimatminister ISABELLA LÖVIN (MP)
          </note>
          <note>
            § 4 Svar på interpellation 2019/20:158 om regeringens tillåtlighetsprövning
          </note>
          <note>
            Anf. 15 Miljö- och klimatminister ISABELLA LÖVIN (MP)
          </note>
          <note>
            Anf. 16 LOUISE MEIJER (M)
          </note>
          <note>
            Anf. 17 Miljö- och klimatminister ISABELLA LÖVIN (MP)
          </note>
          <note>
            Anf. 18 LOUISE MEIJER (M)
          </note>
          <note>
            Anf. 19 Miljö- och klimatminister ISABELLA LÖVIN (MP)
          </note>
          <note>
            Anf. 20 LOUISE MEIJER (M)
          </note>
          <note>
            Anf. 21 Miljö- och klimatminister ISABELLA LÖVIN (MP)
          </note>
          <note>
            § 5 Svar på interpellation 2019/20:234 om behovet av polisiära
            resurser på vägarna
          </note>
          <note>
            Anf. 22 Statsrådet MIKAEL DAMBERG (S)
          </note>
          <note>
            Anf. 23 THOMAS MORELL (SD)
          </note>
          <note>
            Anf. 24 Statsrådet MIKAEL DAMBERG (S)
          </note>
          <note>
            Anf. 25 THOMAS MORELL (SD)
          </note>
          <note>
            Anf. 26 Statsrådet MIKAEL DAMBERG (S)
          </note>
          <note>
            Anf. 27 THOMAS MORELL (SD)
          </note>
          <note>
            Anf. 28 Statsrådet MIKAEL DAMBERG (S)
          </note>
          <note>
            § 6 Svar på interpellation 2019/20:238 om restriktioner vid verkställighetshinder
          </note>
          <note>
            Anf. 29 Statsrådet MIKAEL DAMBERG (S)
          </note>
          <note>
            Anf. 30 LUDVIG ASPLING (SD)
          </note>
          <note>
            Anf. 31 Statsrådet MIKAEL DAMBERG (S)
          </note>
          <note>
            Anf. 32 LUDVIG ASPLING (SD)
          </note>
          <note>
            Anf. 33 Statsrådet MIKAEL DAMBERG (S)
          </note>
          <note>
            Anf. 34 LUDVIG ASPLING (SD)
          </note>
          <note>
            Anf. 35 Statsrådet MIKAEL DAMBERG (S)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 7 Frågestund
          </note>
          <note>
            Anf. 36 FÖRSTE VICE TALMANNEN
          </note>
          <note>
            Arlandas framtid
          </note>
          <note>
            Anf. 37 MARIA STOCKHAUS (M)
          </note>
          <note>
            Anf. 38 Infrastrukturminister TOMAS ENEROTH (S)
          </note>
          <note>
            Anf. 39 MARIA STOCKHAUS (M)
          </note>
          <note>
            Anf. 40 Infrastrukturminister TOMAS ENEROTH (S)
          </note>
          <note>
            Regeringens arbetslöshetsmål
          </note>
          <note>
            Anf. 41 MAGNUS PERSSON (SD)
          </note>
          <note>
            Anf. 42 Miljö- och klimatminister ISABELLA LÖVIN (MP)
          </note>
          <note>
            Anf. 43 MAGNUS PERSSON (SD)
          </note>
          <note>
            Anf. 44 Miljö- och klimatminister ISABELLA LÖVIN (MP)
          </note>
          <note>
            Klimatskadliga investeringar
          </note>
          <note>
            Anf. 45 JENS HOLM (V)
          </note>
          <note>
            Anf. 46 Miljö- och klimatminister ISABELLA LÖVIN (MP)
          </note>
          <note>
            Anf. 47 JENS HOLM (V)
          </note>
          <note>
            Anf. 48 Miljö- och klimatminister ISABELLA LÖVIN (MP)
          </note>
          <note>
            Nedläggningen av två av Ringhals reaktorer
          </note>
          <note>
            Anf. 49 CAMILLA BRODIN (KD)
          </note>
          <note>
            Anf. 50 Miljö- och klimatminister ISABELLA LÖVIN (MP)
          </note>
          <note>
            Anf. 51 CAMILLA BRODIN (KD)
          </note>
          <note>
            Anf. 52 Miljö- och klimatminister ISABELLA LÖVIN (MP)
          </note>
          <note>
            Regeringens syn på valet i Taiwan
          </note>
          <note>
            Anf. 53 JOAR FORSSELL (L)
          </note>
          <note>
            Anf. 54 Miljö- och klimatminister ISABELLA LÖVIN (MP)
          </note>
          <note>
            Anf. 55 JOAR FORSSELL (L)
          </note>
          <note>
            Anf. 56 Miljö- och klimatminister ISABELLA LÖVIN (MP)
          </note>
          <note>
            Bredbandsmålet för 2025
          </note>
          <note>
            Anf. 57 DENIS BEGIC (S)
          </note>
          <note>
            Anf. 58 Statsrådet ANDERS YGEMAN (S)
          </note>
          <note>
            Anf. 59 DENIS BEGIC (S)
          </note>
          <note>
            Anf. 60 Statsrådet ANDERS YGEMAN (S)
          </note>
          <note>
            Konstnärers villkor
          </note>
          <note>
            Anf. 61 ANNA SIBINSKA (MP)
          </note>
          <note>
            Anf. 62 Kultur- och demokratiminister AMANDA LIND (MP)
          </note>
          <note>
            Anf. 63 ANNA SIBINSKA (MP)
          </note>
          <note>
            Anf. 64 Kultur- och demokratiminister AMANDA LIND (MP)
          </note>
          <note>
            Avgift för virkesupplag
          </note>
          <note>
            Anf. 65 STEN BERGHEDEN (M)
          </note>
          <note>
            Anf. 66 Infrastrukturminister TOMAS ENEROTH (S)
          </note>
          <note>
            Anf. 67 STEN BERGHEDEN (M)
          </note>
          <note>
            Anf. 68 Infrastrukturminister TOMAS ENEROTH (S)
          </note>
          <note>
            Förutsättningarna för företagare på landsbygden
          </note>
          <note>
            Anf. 69 MATS NORDBERG (SD)
          </note>
          <note>
            Anf. 70 Infrastrukturminister TOMAS ENEROTH (S)
          </note>
          <note>
            Anf. 71 MATS NORDBERG (SD)
          </note>
          <note>
            Anf. 72 Infrastrukturminister TOMAS ENEROTH (S)
          </note>
          <note>
            Kommunernas bostadsförsörjningsansvar
          </note>
          <note>
            Anf. 73 MARCUS JONSSON (KD)
          </note>
          <note>
            Anf. 74 Miljö- och klimatminister ISABELLA LÖVIN (MP)
          </note>
          <note>
            Anf. 75 MARCUS JONSSON (KD)
          </note>
          <note>
            Anf. 76 Miljö- och klimatminister ISABELLA LÖVIN (MP)
          </note>
          <note>
            Åtgärder mot bilmålvakter
          </note>
          <note>
            Anf. 77 HILLEVI LARSSON (S)
          </note>
          <note>
            Anf. 78 Infrastrukturminister TOMAS ENEROTH (S)
          </note>
          <note>
            Anf. 79 HILLEVI LARSSON (S)
          </note>
          <note>
            Anf. 80 Infrastrukturminister TOMAS ENEROTH (S)
          </note>
          <note>
            Tillgänglighet till kultur för funktionsnedsatta
          </note>
          <note>
            Anf. 81 LOTTA FINSTORP (M)
          </note>
          <note>
            Anf. 82 Kultur- och demokratiminister AMANDA LIND (MP)
          </note>
          <note>
            Anf. 83 LOTTA FINSTORP (M)
          </note>
          <note>
            Anf. 84 Kultur- och demokratiminister AMANDA LIND (MP)
          </note>
          <note>
            Ökade kostnader för bilister
          </note>
          <note>
            Anf. 85 ERIC PALMQVIST (SD)
          </note>
          <note>
            Anf. 86 Miljö- och klimatminister ISABELLA LÖVIN (MP)
          </note>
          <note>
            Anf. 87 ERIC PALMQVIST (SD)
          </note>
          <note>
            Anf. 88 Miljö- och klimatminister ISABELLA LÖVIN (MP)
          </note>
          <note>
            Etableringsstopp för konfessionella friskolor
          </note>
          <note>
            Anf. 89 GUDRUN BRUNEGÅRD (KD)
          </note>
          <note>
            Anf. 90 Miljö- och klimatminister ISABELLA LÖVIN (MP)
          </note>
          <note>
            Satsningar på järnvägen
          </note>
          <note>
            Anf. 91 JASENKO OMANOVIC (S)
          </note>
          <note>
            Anf. 92 Infrastrukturminister TOMAS ENEROTH (S)
          </note>
          <note>
            Produktionsincitament för filmindustrin
          </note>
          <note>
            Anf. 93 ANNICKA ENGBLOM (M)
          </note>
          <note>
            Anf. 94 Kultur- och demokratiminister AMANDA LIND (MP)
          </note>
          <note>
            Avskaffande av samordningsnummer
          </note>
          <note>
            Anf. 95 KJELL JANSSON (M)
          </note>
          <note>
            Anf. 96 Miljö- och klimatminister ISABELLA LÖVIN (MP)
          </note>
          <note>
            Effekterna av miljöskatterna
          </note>
          <note>
            Anf. 97 HELENA BOUVENG (M)
          </note>
          <note>
            Anf. 98 Miljö- och klimatminister ISABELLA LÖVIN (MP)
          </note>
          <note>
            Skattemedel till gangsterrap
          </note>
          <note>
            Anf. 99 BORIANA ÅBERG (M)
          </note>
          <note>
            Anf. 100 Kultur- och demokratiminister AMANDA LIND (MP)
          </note>
          <note>
            Skärpta miljökrav och flytt av företag
          </note>
          <note>
            Anf. 101 SOFIA WESTERGREN (M)
          </note>
          <note>
            Anf. 102 Miljö- och klimatminister ISABELLA LÖVIN (MP)
          </note>
          <note>
            Ett globalt klimatperspektiv
          </note>
          <note>
            Anf. 103 LARS JILMSTAD (M)
          </note>
          <note>
            Anf. 104 Miljö- och klimatminister ISABELLA LÖVIN (MP)
          </note>
          <note>
            § 8 Svar på interpellation 2019/20:240 om vapenstölder från Regeringskansliet
          </note>
          <note>
            Anf. 105 Statsrådet MIKAEL DAMBERG (S)
          </note>
          <note>
            Anf. 106 MIKAEL OSCARSSON (KD)
          </note>
          <note>
            Anf. 107 Statsrådet MIKAEL DAMBERG (S)
          </note>
          <note>
            Anf. 108 MIKAEL OSCARSSON (KD)
          </note>
          <note>
            Anf. 109 Statsrådet MIKAEL DAMBERG (S)
          </note>
          <note>
            Anf. 110 FÖRSTE VICE TALMANNEN
          </note>
          <note>
            Anf. 111 MAGNUS OSCARSSON (KD)
          </note>
          <note>
            Anf. 112 Statsrådet MIKAEL DAMBERG (S)
          </note>
          <note>
            § 9 Svar på interpellation 2019/20:242 om förslaget till lag
            om reglering av vapenmagasin
          </note>
          <note>
            Anf. 113 Statsrådet MIKAEL DAMBERG (S)
          </note>
          <note>
            Anf. 114 STEN BERGHEDEN (M)
          </note>
          <note>
            Anf. 115 Statsrådet MIKAEL DAMBERG (S)
          </note>
          <note>
            Anf. 116 STEN BERGHEDEN (M)
          </note>
          <note>
            Anf. 117 Statsrådet MIKAEL DAMBERG (S)
          </note>
          <note>
            Anf. 118 STEN BERGHEDEN (M)
          </note>
          <note>
            Anf. 119 Statsrådet MIKAEL DAMBERG (S)
          </note>
          <note>
            § 10 Svar på interpellation 2019/20:219 om specialistutbildningar
            för sjuksköterskor
          </note>
          <note>
            Anf. 120 Statsrådet MATILDA ERNKRANS (S)
          </note>
          <note>
            Anf. 121 GUDRUN BRUNEGÅRD (KD)
          </note>
          <note>
            Anf. 122 Statsrådet MATILDA ERNKRANS (S)
          </note>
          <note>
            Anf. 123 GUDRUN BRUNEGÅRD (KD)
          </note>
          <note>
            Anf. 124 Statsrådet MATILDA ERNKRANS (S)
          </note>
          <note>
            Anf. 125 GUDRUN BRUNEGÅRD (KD)
          </note>
          <note>
            Anf. 126 Statsrådet MATILDA ERNKRANS (S)
          </note>
          <note>
            § 11 Svar på interpellation 2019/20:220 om det svenska glasarbetet
          </note>
          <note>
            Anf. 127 Kultur- och demokratiminister AMANDA LIND (MP)
          </note>
          <note>
            Anf. 128 GUDRUN BRUNEGÅRD (KD)
          </note>
          <note>
            Anf. 129 Kultur- och demokratiminister AMANDA LIND (MP)
          </note>
          <note>
            Anf. 130 GUDRUN BRUNEGÅRD (KD)
          </note>
          <note>
            Anf. 131 Kultur- och demokratiminister AMANDA LIND (MP)
          </note>
          <note>
            Anf. 132 GUDRUN BRUNEGÅRD (KD)
          </note>
          <note>
            Anf. 133 Kultur- och demokratiminister AMANDA LIND (MP)
          </note>
          <note>
            § 12 Svar på interpellation 2019/20:239 om public service-bolagens
            redovisning av medverkandes partitillhörighet
          </note>
          <note>
            Anf. 134 Kultur- och demokratiminister AMANDA LIND (MP)
          </note>
          <note>
            Anf. 135 LUDVIG ASPLING (SD)
          </note>
          <note>
            Anf. 136 Kultur- och demokratiminister AMANDA LIND (MP)
          </note>
          <note>
            Anf. 137 LUDVIG ASPLING (SD)
          </note>
          <note>
            Anf. 138 Kultur- och demokratiminister AMANDA LIND (MP)
          </note>
          <note>
            Anf. 139 LUDVIG ASPLING (SD)
          </note>
          <note>
            Anf. 140 Kultur- och demokratiminister AMANDA LIND (MP)
          </note>
          <note>
            § 13 Anmälan om interpellationer
          </note>
          <note>
            § 14 Anmälan om frågor för skriftliga svar
          </note>
          <note>
            § 15 Anmälan om skriftliga svar på frågor
          </note>
          <note>
            § 16 Kammaren åtskildes kl. 16.48.
          </note>
          <note>
            Tryck: Elanders Sverige AB, Vällingby 2020
          </note>
        </div>
      </body>
    </text>
  </TEI>
</teiCorpus>
