<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201920</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201920</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201920--6</head>
          <docDate when="2019-09-18">2019-09-18</docDate>
        </div>
      </front>
      <body>
        <div>
          <note>
            § 1 Debatt med anledning av budgetpropositionens avlämnande
          </note>
          <note>
            Finansministern överlämnade regeringens proposition 2019/20:1
            med förslag till statens budget för 2020, finansplan och skattefrågor.
          </note>
          <note type="speaker">
            Anf. 1 Finansminister MAGDALENA ANDERSSON (S):
          </note>
          <u>
            <seg>
              Herr talman! I lördags träffade jag EU:s finansministrar i Helsingfors.
              Det som förenar oss, oavsett hemland eller parti, är att vi alla
              jobbar för att säkra jobb, tillväxt och ekonomisk utveckling för
              våra medborgare. Som européer möter vi alla en avmattning i världsekonomin,
              risken för att Storbritannien lämnar EU utan avtal och faran för
              handelskonflikter. Men på hemmaplan har vi finansministrar väldigt
              olika förutsättningar.
            </seg>
          </u>
          <u>
            <seg>
              I euroområdet finns länder som har stora underskott och hög skuldsätt
              ­ ning. Några ser sitt handlingsutrymme begränsat av politisk
              instabilitet. Men här i Sverige går vi in i avmattningen med helt
              andra förutsättningar. Regeringen har rustat Sverige. Statsskulden
              är på sin lägsta nivå sedan 1977, 300 000 fler arbetar jämfört
              med 2014, och under förra mandatperio ­ den ökade resurserna till
              välfärden med 35 miljarder kronor. Och i ett kom ­ plicerat parlamentariskt
              läge har vi ett brett och konstruktivt samarbete här i Sveriges
              riksdag som ger handlingskraft att långsiktigt kunna ta itu med
              samhällsproblemen.
            </seg>
          </u>
          <u>
            <seg>
              Det saknas inte problem att ta sig an. Vi kommer aldrig att acceptera
              att människor skjuts på öppen gata, att pensionärer som har jobbat
              ett helt arbetsliv och betalat skatt ändå inte får pengarna att
              räcka till eller att ungdomar som mår dåligt inte får stöd och
              hjälp i tid.
            </seg>
          </u>
          <u>
            <seg>
              De här samhällsproblemen kan vi bara lösa genom att vara ett
              starkare samhälle. Med den budgetproposition som jag i dag lägger
              på riksdagens bord bygger vi samhället starkare genom att bekämpa
              brotten, ta hand om våra äldre och anställa fler i välfärden.
            </seg>
          </u>
          <u>
            <seg>
              Herr talman! Alla som kan jobba ska jobba. Det är fundamentet
              i ett starkt samhälle. Trygg försörjning genom eget arbete ger
              både självbestämmande och möjlighet att styra över sitt eget liv.
              Arbetsmarknads- och utbildningspolitiken ska därför utvecklas
              så att människor skaffar sig de kunskaper som efterfrågas på svensk
              arbetsmarknad. Kunskapslyftet byggs ut, studiestartsstödet förlängs
              och fler högskoleplatser inrättas för ingenjörer, lärare och läkare.
            </seg>
          </u>
          <u>
            <seg>
              I ekonomisk avmattning är det särskilt viktigt att understödja
              dem som har svag anknytning till arbetsmarknaden. Medel tillförs
              därför till extratjänster, introduktionsjobb och arbetsmarknadsutbildning.
            </seg>
          </u>
          <u>
            <seg>
              I en internationell jämförelse är det många utrikesfödda som
              jobbar i Sverige, men samtidigt är sysselsättningsgapet mellan
              utrikes och inrikes födda fortfarande stort, särskilt bland kvinnor.
              Efter förslag från arbetsmarknadens parter kommer etableringsjobb
              att införas och möjligheten att lära sig svenska språket att förbättras.
            </seg>
          </u>
          <u>
            <seg>
              Svenska företag ska kunna växa och skapa fler jobb. Vi ska konkurrera
              på världsmarknaden med exportsatsning i hela landet, och inom
              ramen för den gröna skatteväxlingen höjs avdraget för forskning
              och utveckling.
            </seg>
          </u>
          <u>
            <seg>
              En av Sveriges främsta fördelar är vår kunniga och kompetenta
              arbetskraft. Fler måste därför få möjlighet att ställa om och
              skaffa sig nya kunskaper som efterfrågas på arbetsmarknaden. Låt
              mig därför redan nu förekomma den kritik som säkert kommer att
              komma från oppositionen i dag om utvecklingstid. Det här är en
              av flera möjligheter att vid en kommande avmattning rusta fler
              med utbildning i de bristyrken som finns – brevbäraren som lär
              sig köra buss, vårdbiträdet som läser vidare till undersköterska
              och lagerarbetaren som i stället kan bli elektriker. Regeringen
              har valt väg. Sverige ska konkurrera med kunskap, inte med sänkta
              löner.
            </seg>
          </u>
          <note>
            (Applåder)
          </note>
          <u>
            <seg>
              Herr talman! Det är tack vare Sveriges höga sysselsättningsgrad
              som vi bygger det välstånd som finansierar en välfärd av hög kvalitet
              för alla. Sverige har en sjukvård i världsklass, men tillgängligheten
              måste öka. För att korta köerna införs en förbättrad kömiljard.
              Fler unga som kämpar med psykisk ohälsa ska få ökade resurser,
              för köerna i barn- och ungdomspsykiatrin behöver kortas. Den växande
              sjuksköterskebristen ska mötas med karriärtjänster och utökade
              möjligheter till betald vidareutbildning.
            </seg>
          </u>
          <u>
            <seg>
              Att fler svenskar lever allt längre är ett styrkebesked för Sverige,
              men det ställer också krav på oss politiker. De kommande åren
              ska tiotusentals medarbetare anställas i vård och omsorg. De senaste
              årens tillskott till välfärden fortsätter i jämn takt, och fem
              nya välfärdsmiljarder skjuts till nästa år. Äldreomsorgen får
              ett särskilt tillskott för att människor med demens ska få bättre
              vård.
            </seg>
          </u>
          <u>
            <seg>
              Vi har mycket resurser i välfärden, och vi måste använda de resurserna
              så smart och effektivt som möjligt. Därför ska regeringen inrätta
              en välfärdskommission för att tillsammans med kommuner, landsting
              och berörda fackförbund hitta nya och bättre arbetssätt i välfärden
              när behoven växer så att brukarna ska få bättre omsorg och personalen
              rimliga arbetsvillkor. Så tar vi gemensamt ansvar för våra barn
              när de är små och för våra föräldrar när de blir äldre.
            </seg>
          </u>
          <u>
            <seg>
              I stora delar av världen och även Europa ses det här som ett
              obetalt kvinnogöra, men i Sverige skapar vi viktiga jobb som sysselsätter
              hundratusentals stolta medarbetare över hela landet. Vård, skola
              och omsorg av hög kvalitet – det är så vi minskar ojämlikheten
              och gör det möjligt för alla att jobba.
            </seg>
          </u>
          <u>
            <seg>
              Herr talman! Grunden för det starka samhället lägger vi i skolan.
              Den svenska skolan ska ge alla barn likvärdiga förutsättningar
              oavsett vilka de är, var de bor eller vilka föräldrar de har.
              Därför ska det statliga stödet till likvärdighet i skolan utökas
              hösten 2020 så att det når den nivå som Skolkommissionen föreslår.
            </seg>
          </u>
          <u>
            <seg>
              Läraryrkets attraktivitet ska stärkas med ett utbyggt lärarlyft,
              fler lärar ­ assistenter, ett professionsprogram samt höjt lönetillägg
              för förstelärare i de skolor som har svåra förutsättningar. Vi
              vill också förbättra styrningen av skolan och minska krånglet
              genom att riktade statsbidrag blir färre, vil ­ ket är ett steg
              i en riktning som länge efterfrågats av mindre kommuner och huvudmän.
            </seg>
          </u>
          <u>
            <seg>
              Herr talman! I dag lägger regeringen fram förslag på högre garantipension
              och höjt tak i bostadstillägget, vilket kan förbättra förutsättningarna
              för de 675 000 pensionärer som nu får ett stärkt grundskydd.
            </seg>
          </u>
          <u>
            <seg>
              Vi sänker skatten för 1 miljon äldre. Med detta steg hade vi
              helt kunnat avskaffa den orättfärdiga högre skatten på pension,
              men tyvärr kommer ytterligare åtgärder att krävas eftersom Moderaterna,
              Kristdemokraterna och Sverigedemokraterna införde en ny skatteklyfta
              för pensionärerna medan Sverige fortfarande hade en övergångsregering.
            </seg>
          </u>
          <u>
            <seg>
              För mig är det här en fråga om moral. Våra pensionärer ska inte
              betala högre skatt än löntagare. I Sverige ska vi hedra de äldre
              som har byggt upp det här landet som vi är så stolta över.
            </seg>
          </u>
          <note>
            (Applåder)
          </note>
          <u>
            <seg>
              Herr talman! Den värld vi lever i har vi till låns av kommande
              genera ­ tioner. Vi har ett ansvar för att bygga samhället hållbart,
              inte bara för oss utan också för dem som kommer efter. Klimatomställningen
              ska genomföras. Men för det krävs också en bred uppslutning så
              att det sker på ett sådant sätt att alla kan vara med, oavsett
              var man bor och oavsett vad man tjänar. Därför ska stödet till
              klimatinvesteringar i hela landet öka.
            </seg>
          </u>
          <u>
            <seg>
              Skyddet av värdefull natur tillförs ökade resurser samtidigt
              som hänsyn ska tas till markägares rättssäkerhet. För att kompensera
              för längre avstånd och sämre service genomförs den gröna skatteväxlingen,
              en skattereduk ­ tion för människor som bor i norra och nordvästra
              Sverige.
            </seg>
          </u>
          <u>
            <seg>
              Svensk industri gör stora investeringar för att minska sina utsläpp.
              Regeringen kommer att möta upp deras ansträngningar med mer resurser
              till Industriklivet. Det är genom de här investeringarna vi bygger
              Sverige mer hållbart samtidigt som vi säkrar framtidens jobb genom
              att utveckla företag med klimatsmart teknologi som kan ge sig
              ut på världsmarknaden och konkurrera.
            </seg>
          </u>
          <u>
            <seg>
              Herr talman! Sverige ska vara ett land med både gemenskap och
              sammanhållning. Hela vårt land ska inte bara leva utan också ha
              möjlighet att växa. Den svenska livsmedelsproduktionen finns över
              hela vårt land. Den är central för jobb och tillväxt på landsbygden
              och ska därför förstärkas. Närheten till kommersiell service i
              glesbygd ska också säkras.
            </seg>
          </u>
          <u>
            <seg>
              Såväl fysisk som digital infrastruktur ska rustas med förbättrat
              underhåll av vägar och järnvägar och högre tempo i utbyggnaden
              av bredband.
            </seg>
          </u>
          <u>
            <seg>
              Vi ska också förbättra den statliga servicen utanför storstäderna
              med nya servicekontor i Storuman, Torsby, Vansbro och Åsele.
            </seg>
          </u>
          <u>
            <seg>
              Mindre kommuner som i förhållande till sin folkmängd har tagit
              emot många nyanlända kommer att tillföras särskilda medel i den
              här budgeten.
            </seg>
          </u>
          <u>
            <seg>
              Därutöver vill vi förstärka den lokala journalistikens förutsättningar.
              Det är viktigt att ha granskande medier i hela landet. Politiker
              i hela landet behöver granskas av oberoende journalister. Men
              att ha lokala medier är också viktigt för sammanhållningen i ett
              samhälle. Därför förstärker vi mediestödet i glesbygd.
            </seg>
          </u>
          <u>
            <seg>
              Bostadsbyggandet har under de senaste åren legat på de högsta
              nivåerna sedan miljonprogrammet. Men i många delar av landet är
              bristen på bostäder vanlig. Det gäller framför allt bostäder som
              vanligt folk har råd att hyra. Investeringsstödet för att bygga
              hyresrätter förstärks därför. Vi kommer då att komma upp till
              3 miljarder. Men för att underlätta bättre utnyttjande av det
              befintliga bostadsbeståndet höjs också taket för uppskov med beskattning
              vid försäljning av bostäder.
            </seg>
          </u>
          <u>
            <seg>
              Herr talman! Jag vet att alla i den här kammaren känner en oerhörd
              vrede över den senaste tidens skjutningar. Därför är det välkommet
              att vi har en bred politisk enighet om att samhället ska vara
              starkt nog att både bekämpa och förebygga brott. Det är bra att
              det nu hålls breda samtal kring hur vi ska bekämpa brottsligheten.
            </seg>
          </u>
          <u>
            <seg>
              Nästa år får Polismyndigheten sin största anslagsökning i modern
              tid för att kunna nå målet om 10 000 fler polisanställda till
              2024. Det ska ses i ljuset av de resurstillskott som redan gjort
              det möjligt för polisen att anställa 3 200 fler medarbetare sedan
              2016.
            </seg>
          </u>
          <u>
            <seg>
              När vi har fler poliser fångas även fler bovar. Det gör att antalet
              rättegångar ökar. Rättsväsendet får därför ett tillskott på 700
              miljoner utöver tidigare planerade resursökningar. Medlen kommer
              att gå till Åklagarmyndigheten, Sveriges Domstolar, Kriminalvården,
              Statens institutionsstyrel ­ se, Kustbevakningen, Tullverket,
              Säkerhetspolisen och Rättsmedicinalverket.
            </seg>
          </u>
          <u>
            <seg>
              Tullverket får ökade resurser för att bekämpa inflödet av vapen
              och narkotika i Sverige. Det är också viktigt att myndigheterna
              får bättre möjligheter att samarbeta mot välfärdsbrott, penningtvätt
              och finansierad organiserad brottslighet och terrorism. Mycket
              av brottsligheten handlar nämligen om att få tag på resurser.
              Att ta de resurserna och minska möjligheterna för brottslighet
              via våra välfärdssystem är centralt i arbetet mot den organiserade
              brottsligheten.
            </seg>
          </u>
          <u>
            <seg>
              Brottens orsaker kan bekämpas långsiktigt och uthålligt. Därför
              är det viktigt att socialtjänsten har förutsättningar när resurserna
              till kommuner ­ na nu ökar, särskilt att vi kan satsa på de kommuner
              som har socioekonomiska utmaningar i störst utsträckning.
            </seg>
          </u>
          <u>
            <seg>
              För att skapa bättre förutsättningar för socialt hållbart flyktingmottag
              ­ ande begränsas också möjligheten för asylsökande att ordna eget
              boende i vissa särskilt utsatta områden.
            </seg>
          </u>
          <u>
            <seg>
              De senaste åren har det säkerhetspolitiska läget försämrats i
              vårt närområde. Regeringen kommer därför att förstärka det militära
              försvaret med 5 miljarder kronor år 2022 och ytterligare 5 miljarder
              kronor årligen under innevarande inriktningsperiod. Tillskotten
              kommer bland annat att finansieras med en högre skatt på finanssektorn.
              Det är hög tid för bankerna att dra sitt strå till stacken.
            </seg>
          </u>
          <u>
            <seg>
              Herr talman! Låt mig avslutningsvis å regeringens vägnar tacka
              Centerpartiet och Liberalerna för ett gott samarbete om budgetpropositionen
              för 2020. I ett komplicerat parlamentariskt läge har vi partier
              tillsammans valt samarbete och kompromiss för att gemensamt ta
              oss an samhällsproblemen. Tillsammans lägger vi nu grunden för
              ett starkare samhälle där sammanhållning och trygghet går hand
              i hand med människors frihet och möjligheter. Så tar vi Sverige
              framåt.
            </seg>
          </u>
          <note>
            (Applåder)
          </note>
          <note type="speaker">
            Anf. 2 ELISABETH SVANTESSON (M) replik:
          </note>
          <u>
            <seg>
              Herr talman! Hittills i år har vi har haft 214 skjutningar i
              Sverige. Vi har haft 144 sprängningar – Sverige 2019. Det dödliga
              våldet ökar. Och de kriminella gängen blir alltmer aggressiva
              och alltmer våldsbenägna. Jag menar att det här utmanar rättsstaten
              och hotar samhällskontraktet. Dessutom ökar utsatthet för sexualbrott.
              Personrån ökar. Ja, listan kan göras lång.
            </seg>
          </u>
          <u>
            <seg>
              I Moderaternas och Kristdemokraternas budget, som Magdalena Andersson
              nu styr på, gjorde vi historiska satsningar på rättsväsendet,
              därför att det behövdes och därför att vi prioriterade utifrån
              de behov som Sverige hade och har.
            </seg>
          </u>
          <u>
            <seg>
              Man blir förvånad när man läser den här budgeten. Jag kan bara
              konstatera att när regeringen och de två stödpartierna ska göra
              satsningar på rättsväsendet lägger de mer pengar på friåret än
              de gör till polisen. Hur tondöva kan en regering och dess stödpartier
              bli? Det är här vi har de stora problemen.
            </seg>
          </u>
          <u>
            <seg>
              Min fråga till finansministern är: Hur kan finansministern och
              reger ­ ingen återigen prioritera så fel?
            </seg>
          </u>
          <note>
            (Applåder)
          </note>
          <note type="speaker">
            Anf. 3 Finansminister MAGDALENA ANDERSSON (S) replik:
          </note>
          <u>
            <seg>
              Herr talman! I den här budgeten läggs 200 miljoner på utvecklingstid
              och 2,4 miljarder till polisen för nästa år.
            </seg>
          </u>
          <note>
            (Applåder)
          </note>
          <u>
            <seg>
              Det är tio gånger mer till polisen.
            </seg>
          </u>
          <u>
            <seg>
              I den här budgeten gör vi den största anslagsökningen i modern
              tid på polisen. Och vi kommer att fortsätta satsa på polisen eftersom
              vi ser att den behöver växa. Det behövs 10 000 nya polisanställda
              fram till 2026. 563 kunde anställas i juni. Ytterligare 1 700
              har blivit antagna till polisutbildningen. Det är en stor framgång
              att det är fler som söker till polisutbildningen. Vi behöver fortsätta
              stärka polisen.
            </seg>
          </u>
          <u>
            <seg>
              Därutöver gör vi mycket omfattande satsningar på domstolarna,
              åklagarna, kriminalvården och andra rättsvårdande myndigheter.
              Det är ett sammantaget mycket kraftfullt paket.
            </seg>
          </u>
          <u>
            <seg>
              Men det räcker inte. Vi måste också bekämpa brottens orsaker.
              Det är oerhört viktigt att slå sönder de kriminella gängen och
              att vara stenhårda mot brotten.
            </seg>
          </u>
          <u>
            <seg>
              Vi måste också se till att det finns sociala insatser så att
              det finns en annan framtid för ungdomar än att dras in i de kriminella
              gängen. Därför är de satsningar som vi gör på socioekonomiskt
              utsatta områden också en viktig brottsbekämpande verksamhet. Jag
              kan bara konstatera att det var någonting som Elisabeth Svantesson
              slaktade i sin budget.
            </seg>
          </u>
          <note>
            (Applåder)
          </note>
          <note type="speaker">
            Anf. 4 ELISABETH SVANTESSON (M) replik:
          </note>
          <u>
            <seg>
              Herr talman! Tack för applåderna som Magdalena Andersson fick
              efter det första inlägget! Det handlade ju om den satsning som
              Kristdemokraterna och Moderaterna gjorde och den bana som vi fortsätter
              på det här året.
            </seg>
          </u>
          <u>
            <seg>
              Jag är glad över att ni inte skär ned ytterligare, som ni gjorde
              i våras. Det är självklart. Frågan är dock vad ni gör. Jag rekommenderar
              Magdalena Andersson att slå upp s. 70 i utgiftsområde 4 och läsa
              tabellen där. Ni satsar 120 miljoner på polisen. Detta berättade
              även Liberalerna om när de presenterade hela denna satsning. Det
              här är ett faktum. Ni kan inte gömma er bakom något annat.
            </seg>
          </u>
          <u>
            <seg>
              När gängvåldet eskalerar och när det behövs fler poliser och
              större polisnärvaro ska man, enligt oss, göra ordentliga satsningar
              på polisen – även 2020. Poliserna behöver få högre lön. Polisutbildningen
              behöver bli betald. Vi behöver locka fler pensionerade poliser
              att komma tillbaka till yrket.
            </seg>
          </u>
          <u>
            <seg>
              Det krävs reella satsningar. För vet ni vad? Det är i budgetar
              som man visar vad som är viktigt, och i den här budgeten är friåret
              viktigare än polisen.
            </seg>
          </u>
          <note>
            (Applåder)
          </note>
          <note type="speaker">
            Anf. 5 Finansminister MAGDALENA ANDERSSON (S) replik:
          </note>
          <u>
            <seg>
              Herr talman! Budgetbeslut är ettåriga, och kammaren beslutar
              om budgeten för nästa år. Mitt förslag är att för nästa år ska
              anslagen till Polismyndigheten öka med 2,4 miljarder kronor samtidigt
              som jag föreslår 200 miljoner för utvecklingstid. Detta är vad
              som står i tabellerna.
            </seg>
          </u>
          <note>
            (Applåder)
          </note>
          <note type="speaker">
            Anf. 6 OSCAR SJÖSTEDT (SD) replik:
          </note>
          <u>
            <seg>
              Herr talman! I SVT:s Uppdrag granskning sändes för, tror jag,
              tre veckor sedan ett reportage från Filipstad. Det är en socialdemokratiskt
              styrd kommun med oerhörda bekymmer. Dessa är direkt kopplade till
              en synnerligen omfattande asylinvandring med skyhög arbetslöshet
              och bi ­ dragsberoende bland utomeuropeiska asylinvandrare. Arbetslösheten
              för de utomeuropeiska invandrarna ligger på 80 procent. Som framgår
              av nämnda reportage kombineras detta med en påtaglig utflyttning
              av inrikes födda i arbetsför ålder. Överlag är detta, milt uttryckt,
              en dålig kombina ­ tion.
            </seg>
          </u>
          <u>
            <seg>
              Bland det sista som denna regering, med understöd av några andra
              partier, gjorde innan riksdagen stängde inför sommaren var att
              driva igenom en lagstiftning som syftar till att ytterligare öka
              anhöriginvandringen till Sverige. Min fråga till finansministern
              är därför: Hur tror finansministern att exempelvis Filipstad –
              det finns också andra kommuner – kommer att påverkas av ytterligare
              och ännu högre invandring den närmaste tiden givet de problem
              som vi vet finns där redan i dag?
            </seg>
          </u>
          <note type="speaker">
            Anf. 7 Finansminister MAGDALENA ANDERSSON (S) replik:
          </note>
          <u>
            <seg>
              Herr talman! Jag är väl medveten om de ekonomiska utmaningar
              som finns i Filipstad. Jag talade med kommunalrådet för mindre
              än en vecka sedan. Det är också mot denna bakgrund som vi i budgeten
              kommer med särskilda satsningar för de kommuner som har tagit
              ett oproportionerligt stort ansvar för flyktingmottagandet. Det
              är uppenbart att de behöver stöd, och de kommer under kommande
              år att behöva fortsatt stöd.
            </seg>
          </u>
          <u>
            <seg>
              Det är också viktigt att vi tar ett större gemensamt ansvar för
              asylmottagandet. Regeringen drev igenom en lagstiftning för att
              alla kommuner skulle ta sin del av ansvaret. Påminn mig gärna,
              Oscar Sjöstedt! Var det inte så att Sverigedemokraterna inte tyckte
              att det var någon bra idé?
            </seg>
          </u>
          <u>
            <seg>
              En annan sak vi gör i budgeten är en förändring av EBO-lagstiftningen
              för att minska risken för att vissa områden blir särskilt utsatta
              och för att vi ska ta ett jämnare gemensamt ansvar för asylmottagandet.
            </seg>
          </u>
          <note type="speaker">
            Anf. 8 OSCAR SJÖSTEDT (SD) replik:
          </note>
          <u>
            <seg>
              Herr talman! Jag tycker inte att det är att ta ansvar om man
              hamnar i ett läge som exempelvis Filipstad har gjort. De är ju
              inte ensamma, utan det finns många andra kommuner också. Det finns
              kommuner som visar vägen och verkligen tar ansvar. Sölvesborg
              är ett bra exempel.
            </seg>
          </u>
          <u>
            <seg>
              Det är bra att regeringen gör dessa särskilda satsningar på kommuner
              som har hamnat i detta läge. Jag tycker att det är bra eftersom
              det behövs. Men det är bara ena änden av problemet. Man måste
              ju även skaffa sig kontroll över utgiftssidan, inte bara skjuta
              till bidrag från staten. Vi vet alla vad utgiftssidan beror på.
            </seg>
          </u>
          <u>
            <seg>
              Jag vill ställa en genuint menad fråga, som inte på något sätt
              är retorisk. Kommer Socialdemokraterna att våga driva sin egen
              linje i den nu tillsatta kommittén som har representation från
              alla åtta riksdagspartier? Eller kommer man att än en gång låta
              sig kidnappas av sina mer eller mindre extrema samarbetspartier?
            </seg>
          </u>
          <note type="speaker">
            Anf. 9 Finansminister MAGDALENA ANDERSSON (S) replik:
          </note>
          <u>
            <seg>
              Herr talman! Oscar Sjöstedt svarade inte på frågan om de är för
              eller emot vår ståndpunkt att inte bara hela Europa bör ta ansvar
              för människor på flykt utan också alla kommuner i Sverige. Jag
              antar att det beror på att Sverigedemokraterna var emot våra förslag
              om att alla ska ta ansvar, även om man nu beklagar sig över Filipstad.
            </seg>
          </u>
          <u>
            <seg>
              Oscar Sjöstedt säger att man måste ha kontroll över utgiftssidan.
              Ja, det är viktigt att ha ordning och reda i statsfinanserna.
              Den här regeringen lade faktiskt om migrationspolitiken. Jag har
              i dag kunnat visa att vi har halverat kostnaderna för migration
              och integration. Det syns tydligt i de siffror som jag redovisar.
            </seg>
          </u>
          <u>
            <seg>
              Samtidigt är det viktigt att stötta de kommuner som har särskilda
              utmaningar. Det finns förslag för detta i budgeten. Jag hoppas
              naturligtvis att detta vinner brett stöd i riksdagen. Men jag
              kan notera att Oscar Sjöstedt tryckte igenom en budget som slaktade
              just de stöd som går till kommuner som Filipstad i och med M-KD-budgeten.
              Du, Oscar Sjöstedt, röstade emot stora stöd till Filipstad.
            </seg>
          </u>
          <note>
            (Applåder)
          </note>
          <note type="speaker">
            Anf. 10 ULLA ANDERSSON (V) replik:
          </note>
          <u>
            <seg>
              Herr talman! Att kunna sitta ned och hålla en skrynklig hand,
              att ha tid att vara medmänniska, att ha tid och ork för jobb som
              faktiskt behöver utföras och att helt enkelt ha rimliga arbetsvillkor
              så att man också orkar vara tillsammans med familjen när man kommer
              hem kan tyckas vara rimliga krav. Men så är det inte. Undersköterskor
              har försökt slå larm, bland annat genom Kommunal och undersköterskeupproret.
              Vad de kräver är något så skäligt som rimliga arbetsvillkor. De
              kan förstås även tänka sig en bättre lön för sitt ansvarsfulla
              arbete.
            </seg>
          </u>
          <u>
            <seg>
              Jag möter och hör om undersköterskor som gråter när de kommer
              hem, som inte har tid för toalettbesök och som äter mat i bilen.
              De åker hemifrån när barnen sover och kommer hem när barnen har
              lagt sig, men de får bara betalt för två tredjedelar av arbetstiden.
              Ändå kommer besparingarna inom äldreomsorgen att fortsätta, för
              det har Socialdemokraterna nu bestämt.
            </seg>
          </u>
          <u>
            <seg>
              I Bollnäs stängs korttidsboenden. I Hälleforsnäs ska man spara
              14 miljoner inom hemtjänsten så att varje äldre får mindre hjälp,
              motsvarande 77 000 kronor per gammal person. I Ludvika ska det
              sparas 12 miljoner inom äldreomsorgen. I Mjölby blir det ensamarbete
              nattetid med ansvar för 24 boende med demens och så vidare.
            </seg>
          </u>
          <u>
            <seg>
              Men inte är det krisen inom äldreomsorgen, underfinansieringen
              av välfärden eller de 100 000 av Kommunals medlemmar som tvingas
              jobba på delade turer som prioriteras i denna budget. ”Guldregn
              över landets höginkomsttagare” kunde vi läsa i tidningsrubrikerna.
              Det blir 6 000 miljoner till dem med absolut högst inkomster,
              medan det blir noll kronor i nya riktade bidrag till äldreomsorgen.
              Den ekonomiska eliten vann på walk-over mot de gamla i hemtjänsten
              och mot undersköterskorna.
            </seg>
          </u>
          <u>
            <seg>
              I socialdemokratins Sverige sliter underbetalda kvinnor ut sig
              i välfärden, medan högavlönade välbeställda män får stora skattesänkningar.
              Varför då, Magdalena Andersson?
            </seg>
          </u>
          <note type="speaker">
            Anf. 11 Finansminister MAGDALENA ANDERSSON (S) replik:
          </note>
          <u>
            <seg>
              Herr talman! Ulla Andersson tar upp undersköterskornas arbetsvillkor,
              och det är väldigt bra att detta debatteras i riksdagen. Det är
              fantastiska insatser som undersköterskor runt om i hela landet
              utför varje dag, dygnet runt, året om. De är vardagens hjältar,
              som gör att våra äldre har en trygg vardag.
            </seg>
          </u>
          <u>
            <seg>
              Dessa undersköterskor behöver bättre arbetsvillkor, och därför
              tillför vi också ytterligare resurser till kommunerna i år. Kommuner
              och landsting får 8 miljarder. Men vi vill fortsätta öka resurserna
              under kommande år. Detta är nämligen en avgörande fråga för framtiden.
              Den riktigt stora uppgiften inom politiken under kommande år är
              att se till att kommuner har möjlighet att anställa tillräckligt
              många för att säkerställa en trygg vardag för de äldre och rimliga
              arbetsvillkor för alla dem som jobbar inom hemtjänsten.
            </seg>
          </u>
          <u>
            <seg>
              Med de tiotusentals som man kommer att behöva anställa måste
              arbetsgivare, både privata och kommunala, se till att arbetsvillkoren
              är rimliga. Annars kommer nya generationer inte att söka sig till
              dessa yrken. Delade turer är ett exempel som gör att ungdomar
              som funderar över yrken kanske inte har just hemtjänsten högst
              upp på önskelistan.
            </seg>
          </u>
          <u>
            <seg>
              Därför är de ökade resurserna till välfärden i den här budgeten
              – men också de som kommer – en viktig investering i våra äldre
              och för framtiden.
            </seg>
          </u>
          <note>
            (Applåder)
          </note>
          <note type="speaker">
            Anf. 12 ULLA ANDERSSON (V) replik:
          </note>
          <u>
            <seg>
              Herr talman! Jag citerar Magdalena Andersson: ”Välfärd mot skattesänkningar
              består som konflikt i svensk politik.” Jag får väl konstatera
              att Socialdemokraterna nu har valt sida i den konflikten. Det
              blev skattesänkningarna som vann mot välfärden. På något annat
              sätt kan jag inte tolka den här budgeten. Det är en underfinansiering
              av välfärden som kommer att slå väldigt hårt mot undersköterskor
              och mot gamla. Det blir inte en enda ny krona i riktat statsbidrag
              till äldreomsorgen, men 2 ½ miljon i sänkt skatt till Volvos vd.
              Det blir noll kronor till kommuner i riktat statsbidrag för förbättring
              av kvaliteten och arbetsvillkoren i äldreomsorgen.
            </seg>
          </u>
          <u>
            <seg>
              Man kan ge undersköterskor beröm, men det de behöver är bättre
              arbetsvillkor, mer resurser och fler arbetskamrater. Det ger inte
              den här budgeten. Besparingarna kommer att fortsätta att rulla
              fram. Jag beklagar att ni sviker på det här sättet.
            </seg>
          </u>
          <note>
            (Applåder)
          </note>
          <note type="speaker">
            Anf. 13 Finansminister MAGDALENA ANDERSSON (S) replik:
          </note>
          <u>
            <seg>
              Herr talman! I och med den här budgeten ökar resurserna till
              kommuner och landsting med 8 miljarder kronor. Det är ganska mycket
              pengar. Men det kommer att finnas behov av ytterligare resurser
              framöver. Detta finns också som en del i januariavtalet.
            </seg>
          </u>
          <u>
            <seg>
              Sedan är det ingen hemlighet att det finns kompromisser i budgeten.
              Det finns förslag i den här budgeten som jag inte hade gått fram
              med om vi hade haft en socialdemokratisk majoritetsregering eller
              en socialdemokratisk majoritet i riksdagen. Men Ulla Andersson
              vet att alternativet till januariavtalet inte är en socialdemokratisk
              ensamledd regering utan en högerregering ledd av Ulf Kristersson.
              Då är det här ett betydligt bättre alternativ. Det tror jag att
              Ulla Andersson och jag är överens om.
            </seg>
          </u>
          <note>
            (Applåder)
          </note>
          <note type="speaker">
            Anf. 14 JAKOB FORSSMED (KD) replik:
          </note>
          <u>
            <seg>
              Herr talman! Om man kliver in i januaripartiernas budgetbygge
              i Rosenbad är det inte utan att man känner sig lite som tv:s Arga
              snickaren, som kommer in i byggdammet hos ett renoverande hushåll
              som hamnat snett och konstaterar: Ni har ju ingen plan! Arga snickaren
              identifierar snabbt de sedvanliga orsakerna till problembygget.
              De som ska renovera ihop har motstridiga viljor. Husets grundläggande
              funktioner negligeras till förmån för diverse projekt som framstår
              som trevliga för stunden. Nu riskerar pengarna för byggprojektet
              att ta slut innan det mest nödvändiga är fixat.
            </seg>
          </u>
          <u>
            <seg>
              Så är det även här. Det finns 73 punkter. Det finns en budget.
              Men det finns ingen plan. Partimärkta arkitekter har tvingat på
              varandra sina favoritprojekt, som ska genomföras med just deras
              verktyg: byggsubventioner, marknadshyror, klimatkliv, utvecklingstid,
              ingångsavdrag och värnskatt. Det slukar resurser och tar tid och
              kraft från annat. Men medan det målas om i sovrummet och skåpluckorna
              byts i köket läcker omsorgsrören. Det är stopp i vårdkranarna,
              och trygghetstaket sviktar. De nödvändiga reparationerna uteblir.
              När materialet nästan är förbrukat försöker man laga välfärdshålen
              med den lilla plastic padding-tub som man har kvar.
            </seg>
          </u>
          <u>
            <seg>
              Skyll inte på mig – jag är tvingad till detta, säger byggchefen,
              som tillåtits fortsätta. Jag tror i grunden att Magdalena Andersson
              inser problemet och kanske vill annorlunda än det här. Då är min
              fråga: I det läge som Sverige befinner sig i och med de utmaningar
              vi har, vilket av alla projekt anser finansministern bör avbrytas
              till förmån för reformer och resurser till välfärd och trygghet?
              Handlar det om ingångsavdrag, utvecklingstid eller kanske värnskatt?
            </seg>
          </u>
          <note>
            (Applåder)
          </note>
          <note type="speaker">
            Anf. 15 Finansminister MAGDALENA ANDERSSON (S) replik:
          </note>
          <u>
            <seg>
              Herr talman! Det var en elegant metafor av Jakob Forssmed. All
              kredd för detta!
            </seg>
          </u>
          <u>
            <seg>
              Den här budgeten tar itu med de samhällsproblem som vi står inför.
              Vi som ingår i detta samarbete kommer aldrig att sitta stilla
              så länge människor skjuts på öppen gata, så länge äldre som har
              jobbat ett helt långt liv ändå inte får ekonomin att gå ihop,
              så länge barn och unga som mår dåligt och lider av psykisk ohälsa
              inte får vård i tid eller så länge våra äldre inte är trygga i
              sin vardag. Därför är det här ett samarbete och en budget där
              vi långsiktigt tar ansvar för de samhällsutmaningar som vi ser.
            </seg>
          </u>
          <u>
            <seg>
              Vi gör de största tillskotten till polisen i modern tid. Vi ser
              till att över 1 ½ miljon pensionärer som har jobbat och betalat
              skatt får mer pengar kvar i plånboken. Vi stärker välfärden och
              gör särskilda satsningar på barn ‑ och ungdomspsykiatrin. Sammantaget
              går 8 miljarder till att stärka välfärden. Därutöver har vi satsningar
              på klimat, på att hela landet ska leva och på växande företag.
            </seg>
          </u>
          <u>
            <seg>
              Det är sammantaget en väl balanserad budget som tar itu med de
              samhällsutmaningar vi har och bygger ett starkare Sverige inför
              framtiden.
            </seg>
          </u>
          <note>
            (Applåder)
          </note>
          <note type="speaker">
            Anf. 16 JAKOB FORSSMED (KD) replik:
          </note>
          <u>
            <seg>
              Herr talman! Det här är inte en väl balanserad budget. Den tar
              inte itu med de samhällsproblem vi har.
            </seg>
          </u>
          <u>
            <seg>
              Det är utmärkt att de satsningar på kommuner som Moderaterna
              och Kristdemokraterna lade fram för denna kammare nu ligger fast
              och att resurser tillskjuts till kommunerna. Men det räcker inte.
              Mer måste göras.
            </seg>
          </u>
          <u>
            <seg>
              Man tar inte ansvar för välfärdens viktigaste verksamheter när
              man inte skjuter till mer pengar till äldreomsorgens personal
              och äldreboendena. Solcellsstödet får flerdubbelt mer än skolan
              av de 25 miljarder som reger ­ ingen anses ha i reformutrymme.
              Byggsubventionerna får tio gånger mer än äldreomsorgen av dessa
              25 miljarder. Äldreomsorgen får 60 miljoner av 25 miljarder i
              nya resurser. Den överlägset största satsningen görs på att sänka
              skatten för dem som tjänar allra mest, medan en undersköterska
              i Emmaboda får noll kronor i sänkt skatt. Det här är inte bra.
            </seg>
          </u>
          <note>
            (Applåder)
          </note>
          <note type="speaker">
            Anf. 17 Finansminister MAGDALENA ANDERSSON (S) replik:
          </note>
          <u>
            <seg>
              Herr talman! Att Jakob Forssmed skulle vara nöjd med budgeten
              hade jag inte förväntat mig. Jakob Forssmed vill hellre ha en
              liten regering som är ledd av Moderaterna och Kristdemokraterna
              och sitter helt i knät på Sverigedemokraterna. Det är Kristdemokraternas
              önskedröm. Det är klart att det här är en lite annan politik.
            </seg>
          </u>
          <u>
            <seg>
              Det som Jakob Forssmed glömmer när han talar om undersköterskorna
              är att vi har 8 miljarder i ökade resurser till välfärden. Det
              är inte bara riktade pengar som går till äldreomsorgen och skolan,
              utan de generella statsbidrag som vi har gör också det. Kommunerna,
              som är ansvariga för verksamheten, tycker att generella statsbidrag
              ger ett mycket bättre stöd än små riktade statsbidrag som går
              till specifika verksamheter. På så sätt stärker vi kommunerna
              långsiktigt och gör det möjligt för dem att långsiktigt skapa
              en bra uppväxt för våra barn och en trygg ålderdom för våra äldre.
            </seg>
          </u>
          <note>
            (Applåder)
          </note>
          <note type="speaker">
            Anf. 18 ELISABETH SVANTESSON (M):
          </note>
          <u>
            <seg>
              Herr talman! Vad är viktigast för Sverige? Den frågan förutsätter
              jag att regeringen ställer sig själv varje dag, men allra särskilt
              när den tar fram och förhandlar fram en budget. Om man gör det
              ser man snabbt att det inte saknas akuta problem och inte heller
              långsiktiga utmaningar att ta tag i. Det kräver handling, särskilt
              nu när vi går in i ett sämre konjunkturläge.
            </seg>
          </u>
          <u>
            <seg>
              Men under fem år med den här regeringen har man slösat bort en
              högkonjunktur. Man har bedrivit en ansvarslös invandringspolitik,
              och man har inte tagit tag i problemen. Därför är behovet av reformer
              stort.
            </seg>
          </u>
          <u>
            <seg>
              Kommunernas kostnader skenar. Vårdköerna ringlar långa. Integratio
              ­ nen fungerar inte. Företag tvingas avstå från att expandera
              på grund av el - brist. Tillväxten per person är bland de lägsta
              i EU. Men framför allt, herr talman: Det allt grövre våldet, och
              särskilt nu gängvåldet, präglar svensk vardag. Det är inte bara
              en sommar av sol och bad som vi lämnar bakom oss. Vi lämnar bakom
              oss en sommar av fasansfulla sprängningar, frukt ­ ansvärda skjutningar
              och mord som är rena avrättningar.
            </seg>
          </u>
          <u>
            <seg>
              Det drabbar människor. Det oroar människor. Deras blickar vänds
              mot oss härinne. De förväntar sig att vi ska göra någonting åt
              det. De kräver av oss att vi prioriterar rätt. Det är därför de
              betalar skatt. Det är vår uppgift att se till att deras skattepengar
              går till rätt saker, och det allra nödvändigaste först. Det som
              är viktigast för Sverige. Därför blir jag förvånad när jag läser
              budgeten.
            </seg>
          </u>
          <u>
            <seg>
              Vad borde vara viktigast och allra mest nödvändigast? Var är
              behoven störst? Den som har svårt att orientera sig kan påminna
              sig om högstadiet när vi talar om behovstrappan. När människor
              tvingas välja så väljer de trygghet före självförverkligande.
              Det är helt rimligt. Innan vi kan förverkliga oss själva måste
              vi först och främst både vara och känna oss trygga.
            </seg>
          </u>
          <u>
            <seg>
              Att garantera medborgarnas trygghet är också statens, vår, men
              främst regeringens, viktigaste uppgift. Därför förvånar det mig
              att regeringen och de två stödpartierna verkar tycka att så mycket
              annat är viktigare än att Sverige ska bli tryggt igen och att
              man i budgeten satsar dubbelt så mycket på friår som på polisen.
            </seg>
          </u>
          <u>
            <seg>
              Herr talman! Jag vill stanna till här en stund. Det är allvarligt
              på så många sätt. Jag tror att vi är överens om att integrationen
              är en av vår tids ödesfrågor. Nästan alla politiska partier har
              sina favoritförslag för det. Det handlar om jobb, utbildning och
              språk. Det är otroligt viktigt. Det finns mycket att ta tag i.
            </seg>
          </u>
          <u>
            <seg>
              Men sanningen är den att regeringen inte ens klarat av att garantera
              tryggheten i de områden där många av de personer bor som vi tycker
              ska integreras. Hur ska man kunna förverkliga sig själv, tänka
              på utbildning, ett jobb eller att byta jobb om man inte först
              är trygg?
            </seg>
          </u>
          <u>
            <seg>
              Det borde inte komma som någon överraskning att det i utsatta
              områden bor en del människor som är och känner sig utsatta. Det
              är kvinnor och män som bor grannar med mördare och gängmedlemmar.
              Det är människor som riskerar att få bilen uppeldad och butiken
              sönderslagen. Det är barn som vaknar mitt i natten livrädda för
              att det smäller så hårt utanför fönstret.
            </seg>
          </u>
          <u>
            <seg>
              Qasim som bott på Malmvägen i Sollentuna i 20 år känner ingen
              trygghet. Han säger så här till Aftonbladet: ”Det känns som om
              dåliga saker kan hända när som helst. Polisen borde vara här oftare,
              och vi borde få övervakningskameror”, så att man kan hålla koll
              på vilka bilar som kommer in . Det är hans behov. Jag tror inte
              att alla hans grannar och Qasim själv längtar efter friår. De
              längtar efter att bli tagna på allvar. De vill vara tryg ­ ga.
            </seg>
          </u>
          <u>
            <seg>
              Det är vårt ansvar, allas vårt ansvar härinne, att tillgodose
              det. Vi moderater har framfört att vi gärna lägger annat åt sidan,
              samarbetar om skarp lagstiftning och mer resurser, för att komma
              till rätta med det grova våldet. Det behövs här och nu. Det hade
              behövts mer av det i budgeten. Det brådskar.
            </seg>
          </u>
          <u>
            <seg>
              Herr talman! Det finns delar i budgeten som jag tycker är bra,
              självklart. Det gäller satsning mot hedersvåld, borttagande av
              värnskatten och att fortsätta att sänka skatten för pensionärer.
              Men problemet är att man med den här budgeten inte har haft Sveriges
              bästa för sina ögon. Man har inte tittat ut över Sverige. I stället
              har man tittat ned i sitt papper med de 73 punkterna och bockat
              av önskelistan. Då blir det precis så här.
            </seg>
          </u>
          <u>
            <seg>
              Jag vill citera en av huvudpersonerna i förhandlingen som sa
              till Dagens industri i förrgår: ”Det är partier som inte vill
              samma sak med Sverige och då är det klart att det blir svårt att
              förhandla.” Det syns. Det finns ingen samsyn kring de långsiktigt
              viktiga reformer som Sverige behöver för att öka tillväxten och
              få tillbaka full sysselsättning. Det är allt det som är så viktigt
              om Sverige ska ha en chans att vara starkare i morgon än i dag,
              om vi ska ha mer att dela på i framtiden.
            </seg>
          </u>
          <u>
            <seg>
              Vad är det man ska åstadkomma? Är det fler jobb? Varför lägger
              man då fram förslag om att vi ska jobba mindre? Kanske vill man
              åstadkomma mindre ekonomiska klyftor. Varför sänker man då skatten
              för de mest välbetalda men inte för alla som går till jobbet?
            </seg>
          </u>
          <u>
            <seg>
              Kanske är det ökad trygghet man vill åstadkomma. Det är tveksamt,
              som jag tidigare har sagt, eftersom man knappt gör några nya satsningar
              på polisen. Kanske är det en grön skatteväxling för rädda klimatet
              man vill åstadkomma. Nej, det är snarare en röd skattesmäll mot
              alla dem som bor på landsbygden eller dem som varje dag är beroende
              av bilen.
            </seg>
          </u>
          <u>
            <seg>
              Herr talman! Sverige har stora behov. Men Sverige behöver inga
              familjeveckor, inga friår och inga byggsubventioner som inte fungerar.
              Sverige behöver inte alla de särlösningar som nu uppstår i skattepolitiken.
              Vi behöver en skattereform som ser till att fler kommer i jobb,
              fler startar företag och som leder till ökad tillväxt.
            </seg>
          </u>
          <u>
            <seg>
              Vi moderater presenterar vår budget inom kort. Den kommer att
              utgå från Sveriges behov på kort och lång sikt. Jag menar att
              det är dags för skattebetalarna i Sverige att få valuta för sina
              skattepengar. På kort sikt handlar det om samhällskontraktet.
              Det handlar om att upprätta trygghet på gator och torg, att se
              till att kommunerna klarar av att upprätthålla välfärden.
            </seg>
          </u>
          <u>
            <seg>
              Sverige ska vara ett land där alla invånare vet att varje arbetad
              timme, varje ansträngning, lönar sig men att varje skattekrona
              den ansträngningen genererar också går till rätt sak. Till skillnad
              från regeringen vet vi vilket Sverige vi vill se i framtiden.
            </seg>
          </u>
          <u>
            <seg>
              Sverige ska vara ett tryggt land där flickor som nu växer upp
              och blir tonåringar vågar ta bussen hem efter en fest. Sverige
              ska vara ett land där arbetslinjen gäller alla och där bidragstak
              förhindrar passivitet. Sverige ska vara ett land där entreprenörer
              vågar satsa, misslyckas, och sedan försöka igen för att till slut
              lyckas.
            </seg>
          </u>
          <u>
            <seg>
              Sverige ska vara ett land där företag väljer att etablera sig
              i stället för att flytta härifrån. Sverige ska vara ett land där
              integrationen, som i dag ofta är ett problem, i stället kan bidra
              till att lösa problemen. Med språkkrav, bidragstak för vuxna och
              en skola som fokuserar på kunskap ges förutsättningar för alla
              att göra sitt livs resa.
            </seg>
          </u>
          <u>
            <seg>
              Sverige ska vara ett land där alla vågar drömma om att kunna
              äga sin egen bostad och där inte bara några få har möjligheten
              att förverkliga den drömmen.
            </seg>
          </u>
          <u>
            <seg>
              Vi vill se ett Sverige och en värld som bekämpar klimatförändringar
              tillsammans i stället för att som i dag låta dem skapa motsättningar
              och orättvisor såväl mellan stad och land som mellan nationer.
            </seg>
          </u>
          <u>
            <seg>
              Herr talman! Avslutningsvis: Ska allt detta bli möjligt måste
              man i Sverige först ta tag i de absolut mest akuta problemen och
              tillgodose de största behoven. Jag ställer frågan igen. Vad är
              viktigast för Sverige? Vilka behov har Sverige i dag den 18 september
              2019? Är det ökad polisnärvaro, fler övervakningskameror som Qasim
              i Sollentuna efterlyste, eller är det drejkurser för civilingenjörer
              som Miljöpartiet vill ha?
            </seg>
          </u>
          <u>
            <seg>
              Ni borgerliga ledamöter härinne som inte tycker att skattebetalarnas
              pengar ska gå till ineffektiva byggsubventioner, som inte tycker
              att Sverige bör prioritera familjeveckor framåt, som ser vad som
              händer när landsbygden får dra det tyngsta lasset för regeringens
              lyxprojekt, är tillsammans med alla andra varmt välkomna att rösta
              på Moderaternas budget när det blir dags, för vi är i opposition
              mot just den politiken.
            </seg>
          </u>
          <note>
            (Applåder)
          </note>
          <note type="speaker">
            Anf. 19 Finansminister MAGDALENA ANDERSSON (S) replik:
          </note>
          <u>
            <seg>
              Herr talman! Elisabeth Svantesson säger: Vad är det som är viktigast
              för Sverige? Vad är det Moderaterna har ägnat sig åt de senaste
              veckorna? Det är att det ska vara söndagsöppet på Systembolaget
              och att vi ska ha reklam i public service. Aktuellt ska avbrytas
              med reklamavbrott för Online Casino, bag-in-box-vin och sms-lån.
            </seg>
          </u>
          <u>
            <seg>
              Jag tänkte ställa en helt annan fråga. Det råder bred politisk
              enighet om att kampen mot brottsligheten behöver intensifieras.
              Det är bra att vi nu har blocköverskridande samarbete och samtal
              om det. Förra mandatperio ­ den gjorde regeringen stora tillskott
              till polisen. Målet är 10 000 nya polis ­ anställda. Förutsättningen
              för det är att det finns en polisutbildning. Den har nu byggts
              ut. I juni anställdes 563 nyutexaminerade poliser, och över 1
              700 nya har antagits till polisutbildningen.
            </seg>
          </u>
          <u>
            <seg>
              Här noterar jag att Moderaterna i regeringsställning hade en
              väldigt annorlunda syn på just polisutbildningen. När Moderaterna
              satt i reger ­ ingsställning minskade man antalet platser på polisutbildningen
              från 1 710 hela vägen ned till 141. Sedan drog man i nödbromsen
              och återinförde ytterligare ett hundratal platser. Men det är
              först under den här regeringen som polisutbildningen har byggts
              ut rejält så att vi nu utbildar alla de poliser vi behöver.
            </seg>
          </u>
          <u>
            <seg>
              Jag är lite nyfiken, för också Moderaterna ser ju behovet av
              att vi har polisanställda. Då är frågan: Varför? Hur tänkte man
              när man bestämde sig för att utbilda bara några hundra poliser
              varje år när man satt i reger ­ ingsställning? Vad var idén och
              tanken bakom det?
            </seg>
          </u>
          <note>
            (Applåder)
          </note>
          <note type="speaker">
            Anf. 20 ELISABETH SVANTESSON (M) replik:
          </note>
          <u>
            <seg>
              Herr talman! Det är fascinerande att vi har en finansminister
              som har haft ansvar för Sverige i fem år och som hellre pratar
              om Moderaternas partistämma och om gammal politik än att ta ansvar
              för Sverige. Det är allvarligt på riktigt.
            </seg>
          </u>
          <note>
            (Applåder)
          </note>
          <u>
            <seg>
              För det första har väldigt mycket hänt i Sverige under fem år.
              Det har jag har noterat, och det har nog nästan alla i den här
              lokalen utom finansministern noterat. Den utsatthet för brott,
              våld och gängkriminalitet som vi nu ser har vuxit fram under senare
              år.
            </seg>
          </u>
          <u>
            <seg>
              Jag är stolt över att vi ökade antalet poliser under alliansåren.
              Jag är också stolt över att vi nu har tagit fram förslag på en
              betald polisutbildning. Jag tror att det är en av nycklarna. När
              Magdalena Andersson försöker stoltsera med nya poliser kan jag
              lägga till att bara under de tre senaste åren har 2 700 poliser
              slutat. De har lämnat yrket, inte som pensionärer utan för att
              de inte längre orkar. De tjänar för dåligt, och de är utsatta
              för alltför hög risk.
            </seg>
          </u>
          <u>
            <seg>
              Och vad gör Magdalena Andersson? Hon tar inte ansvar för Sverige
              och inte ansvar för sin egen budget. Hon pratar i stället om Moderaternas
              partistämma och om politiska förslag där. Jag tror att svenska
              folket förväntar sig någonting annat.
            </seg>
          </u>
          <u>
            <seg>
              Hur ska regeringen skapa trygghet för människor? Och hur kan
              ni prio ­ ritera friår före poliser?
            </seg>
          </u>
          <note>
            (Applåder)
          </note>
          <note type="speaker">
            Anf. 21 Finansminister MAGDALENA ANDERSSON (S) replik:
          </note>
          <u>
            <seg>
              Herr talman! Jag tar ansvar varje dag för Sverige. Vi har tagit
              ett stort ansvar för att bygga upp polisen igen efter Moderaternas
              neddragning av polisutbildningen. Det är nu 3 600 fler polisanställda
              jämfört med 2016, och vi vill fortsätta att bygga ut polisen.
            </seg>
          </u>
          <u>
            <seg>
              Jag noterar att Elisabeth Svantesson inte svarar på min fråga.
              Den var ärligt ställd. Ni vill ha fler poliser i Moderaterna,
              och det måste ni väl ha velat också tidigare. Varför drog ni då
              ned polisutbildningen med 90 procent? Det var ju inte ont om pengar,
              eftersom ni sänkte skatten med 140 miljarder. Varför var det så
              viktigt att inte utbilda fler poliser? Vad var tanken bakom det?
            </seg>
          </u>
          <note type="speaker">
            Anf. 22 ELISABETH SVANTESSON (M) replik:
          </note>
          <u>
            <seg>
              Herr talman! Det här är märkligt. Det är en märklig debatt, för
              vi nådde ett mål om 20 000 poliser under de åtta åren. Jag är
              glad, nöjd och stolt över det.
            </seg>
          </u>
          <u>
            <seg>
              Men jag kan inte vara nöjd med ett läge där befolkningen har
              ökat kraftigt och där polistätheten minskar. När jag satt och
              pratade med Christer, som är chef för poliserna i Lappland, i
              Lycksele, berättade han att de är två personer som täcker hela
              södra Lappland under helgen. Det är ett område lika stort som
              Danmark.
            </seg>
          </u>
          <u>
            <seg>
              Nej, nu har finansministern ansvar! Vi lägger fram konkreta förslag.
              Vi stärker polisen med resurser. Det gjorde vi i vår budget, och
              det kommer vi att fortsätta att göra. Vi har förslagen framåt.
              Men Magdalena Andersson vill aldrig ta ansvar. Hon vill prata
              om åtta år under Alliansen. Det passar henne bättre, antagligen
              för att verkligheten är så brutal. Verklighe ­ ten är fruktansvärd
              för många människor där ute. Jag önskar att reger ­ ingen skulle
              ta ansvar.
            </seg>
          </u>
          <note>
            (Applåder)
          </note>
          <note type="speaker">
            Anf. 23 EMIL KÄLLSTRÖM (C) replik:
          </note>
          <u>
            <seg>
              Herr talman! I denna budget tillåts inte överindexeringen av
              drivmedelsskatterna slå igenom. Det motsvarar ett skattebortfall
              på närmare 1 miljard. Utöver det genomförs en riktad skattesänkning
              till alla som bor i norra och västra Sverige, stödområde A och
              B. Det är en ren landsbygdsskattesänkning.
            </seg>
          </u>
          <u>
            <seg>
              Totalt sett gör vi skattesänkningar på jobb, företagande och
              mycket annat med 13 miljarder kronor – eller, som Elisabeth Svantesson
              beskriver det: en röd skattesmäll. Frågan är, Elisabeth Svantesson:
              Hur ser din definition av begreppet röd skattesmäll egentligen
              ut?
            </seg>
          </u>
          <note>
            (Applåder)
          </note>
          <note type="speaker">
            Anf. 24 ELISABETH SVANTESSON (M) replik:
          </note>
          <u>
            <seg>
              Herr talman! Det är en mycket bra fråga, Emil. Min poäng med
              denna skattepolitik och min poäng med den budget som jag nu ser
              är att den slår orättvist.
            </seg>
          </u>
          <u>
            <seg>
              Jag ser inte att landsbygden kommer att få det så mycket bättre.
              Jag kan ärligt säga att utan Centerpartiet hade landsbygden haft
              mindre resurser; det är jag övertygad om. Men jag tror inte på
              ett slags postkodlotteriskatt där man delar Sverige i olika delar
              och säger: Du som har det här postnumret får den här skatten.
              Om du är undersköterska i Bollnäs får du en skattesänkning, men
              om du är undersköterska i Mönsterås får du ingen skattesänkning
              trots att skatten är mycket högre i Mönsterås. Jag tror inte på
              den typen av skattepolitik.
            </seg>
          </u>
          <u>
            <seg>
              Jag tror inte heller på en skattepolitik som gör det dyrare för
              fordons ­ ägare. Faktum är att nästa år kommer alla som har bil
              i Sverige, särskilt de som bor på landsbygden, att drabbas rätt
              hårt. Fordonsskatten på väldigt många fordon ökar, och bensinskatten
              blir per definition dyrare med detta förslag. Eller har jag missuppfattat
              detta? Kan Emil Källström ge besked om att skatten eller bensinpriset
              kommer att bli lägre till följd av det här samarbetet?
            </seg>
          </u>
          <note>
            (Applåder)
          </note>
          <note type="speaker">
            Anf. 25 EMIL KÄLLSTRÖM (C) replik:
          </note>
          <u>
            <seg>
              Herr talman! Tack så mycket; jag tycker att det var ett fint
              erkännande från Elisabeth Svantesson!
            </seg>
          </u>
          <u>
            <seg>
              När det gäller bensinpriset opererar ju inte jag drönare i Saudiarabien
              eller något liknande, och i och med det är det väldigt mycket
              som jag inte kan påverka. Däremot har vi sett till att drivmedelsskatterna
              inte höjs i den här budgeten. Det som görs är en indexering till
              inflation. Den motsvarade 17 öre i den budget som Elisabeth Svantesson
              lade fram för ett år sedan, och nu är det 15 öre. Så här har det
              sett ut sedan 1994.
            </seg>
          </u>
          <u>
            <seg>
              Jag tycker att det är glädjande att Moderaterna är kritiska på
              den här punkten, för det måste ju innebära att den moderata budgetmotionen
              kommer att presentera något ännu bättre för Sveriges landsbygdsbefolkning.
              Vi har valt en väg när det gäller stödområde A och B, för det
              var den framkomliga vägen om man snabbt vill sänka skatten för
              dem som betalar allra mest.
            </seg>
          </u>
          <u>
            <seg>
              Moderaterna har kanske en ännu bättre lösning. Vi kommer att
              studera er budgetmotion. Om förslaget där är bättre kommer vi
              att verka för att genomföra det. Jag tycker att det är bra att
              Moderaterna är offensiva här, och jag hoppas att budgetmotionen
              är lika offensiv som Elisabeth Svantessons retorik.
            </seg>
          </u>
          <note>
            (Applåder)
          </note>
          <note type="speaker">
            Anf. 26 ELISABETH SVANTESSON (M) replik:
          </note>
          <u>
            <seg>
              Herr talman! Vänta bara, Emil Källström!
            </seg>
          </u>
          <note>
            (Applåder)
          </note>
          <u>
            <seg>
              Jag kan lova några saker redan nu. Jag kan lova att vi inte bara
              kommer att sänka skatten för dem som tjänar allra mest, för jag
              tror att alla som går till jobbet varje dag behöver känna att
              man får ut någonting av detta. Detta kan jag alltså lova, och
              det måste jag säga är offensivt. Det skapar också tillväxt. Vi
              vet att sänkt skatt på inkomst ger ökad sysselsättning, så det
              här kan jag lova redan här och nu.
            </seg>
          </u>
          <u>
            <seg>
              Men det kommer fler satsningar, så bänka dig och köp chips och
              dricka så ska jag sms:a när vi har budgetpresentation!
            </seg>
          </u>
          <note>
            (Applåder)
          </note>
          <note type="speaker">
            Anf. 27 KAROLINA SKOG (MP) replik:
          </note>
          <u>
            <seg>
              Herr talman! Vi som kan kalla Sverige för vårt hem är lyckligt
              lottade. Vi bor i ett av världens rikaste länder, som har byggt
              välfärd över genera ­ tioner.
            </seg>
          </u>
          <u>
            <seg>
              Men i andra delar av världen är läget allvarligt. Den demokratiska
              utvecklingen går åt fel håll, och kvinnors och flickors rättigheter
              attackeras. Konflikter och klimatkris tvingar människor på flykt
              från sina hem.
            </seg>
          </u>
          <u>
            <seg>
              I detta läge är det nedslående att Moderaterna nu vill överge
              enprocentsmålet och skära i biståndet med mer än 7 miljarder kronor
              per år. Det är i grunden att ta pengar från de allra fattigaste
              i världen och ge till oss som är allra rikast. Jag tycker att
              Sverige som land kan bättre än så. Svenskt bistånd går till fattigdomsbekämpning,
              till utvecklingsinsatser, till att stärka kvinnors rättigheter,
              till internationellt klimatarbete, till förstärkning av internationella
              institutioner och till mycket, mycket mer.
            </seg>
          </u>
          <u>
            <seg>
              Elisabeth Svantesson talar om prioriteringar. Jag vill passa
              på att ge henne möjlighet att här och nu berätta vad det är i
              det svenska biståndet som hon vill ta bort.
            </seg>
          </u>
          <note>
            (Applåder)
          </note>
          <note type="speaker">
            Anf. 28 ELISABETH SVANTESSON (M) replik :
          </note>
          <u>
            <seg>
              Herr talman! Tack för frågan! För er som ser detta och som lyssnar
              till debatten kan det vara bra att lägga till att biståndet nästa
              år per automatik kommer att skrivas upp med 1,4 miljarder. Det
              är 50 miljarder i år, och nästa år blir det 1,4 miljarder mer.
              Biståndet är det enda politikområde i den här riksdagen som per
              automatik bara växer. Det innebär också att när vi kommer till
              slutet av ett år händer ofta detta: Vi ser att bni växer, vi har
              ett enprocentsmål och då skyndar vi oss att pumpa in pengar i
              fler projekt. Detta är helt ohållbart!
            </seg>
          </u>
          <u>
            <seg>
              Och det är inte så, herr talman, att vi tar pengar från fattiga.
              Våra skatte ­ betalare här i Sverige ska förvänta sig att vi sköter
              biståndet på ett korrekt sätt, och jag är helt övertygad om att
              pengarna skulle komma till ännu bättre nytta om man gör som vi
              föreslår: tar bort enprocentsmålet, som bara Norge och Sverige
              har, och har en fyraårig biståndsram. Då kan vi ha en diskussion
              här, precis som vi har om forskning, infrastruktur och annat,
              om hur biståndet ska användas.
            </seg>
          </u>
          <u>
            <seg>
              Alla de saker som Karolina Skog nu räknade upp är viktiga saker,
              men kom ihåg att 15–20 procent av biståndet bara är just katastrofbistånd.
              Det finns många andra viktiga satsningar.
            </seg>
          </u>
          <u>
            <seg>
              Jag tycker inte att det är en seriös politik att varje år skriva
              upp biståndet på det sätt som vi har gjort. Med vårt förslag kommer
              Sverige att vara den tredje största givaren i OECD. Det ska vi
              vara, och det ska vi vara stolta över. Jag är dock övertygad om
              att det vore bättre att slopa enprocentsmålet.
            </seg>
          </u>
          <note>
            (Applåder)
          </note>
          <note type="speaker">
            Anf. 29 KAROLINA SKOG (MP) replik:
          </note>
          <u>
            <seg>
              Herr talman! OECD gav nyligen det svenska biståndet väldigt högt
              be ­ tyg och lyfte fram att vi är ett av de få länder som ser
              till att biståndet når de allra fattigaste i världen. Vi är också
              väldigt duktiga på jämställdhets ­ frågorna inom biståndet och
              står för stabiliteten för flera viktiga interna ­ tionella institutioner.
              Jag och många svenskar med mig är väldigt stolta över vårt bistånd.
              Jag kan lova att Miljöpartiet tar kampen för enprocents ­ målet
              varje gång vi behöver.
            </seg>
          </u>
          <u>
            <seg>
              Jag har dock fortfarande inte fått svar på frågan vad det är
              i det svenska biståndet som Elisabeth Svantesson och Moderaterna
              vill ta bort. Det kommer en ny möjlighet nu.
            </seg>
          </u>
          <note type="speaker">
            Anf. 30 ELISABETH SVANTESSON (M) replik:
          </note>
          <u>
            <seg>
              Herr talman! Detta är ändå lite fascinerande. Jag håller med
              om att vi gör fantastiskt mycket bra i världen; det vill jag bara
              säga. Det är därför jag tycker att 43 miljarder, vilket är enormt
              mycket pengar, ska fortsätta gälla. Men om det inte finns några
              problem, varför tillskjuter ni nu ganska många miljoner till Sida
              för att komma åt korruption? Det finns alltså problem i det svenska
              biståndet.
            </seg>
          </u>
          <u>
            <seg>
              När biståndet bara växer år från år har vi ännu mindre chans
              att ha kontroll på pengarna. Ni låter det växa; vi tänker att
              det ska vara en ram. Det betyder inte per definition att man år
              fyra och fem sparar pengar på det, utan vi har en annan ram, en
              annan nivå.
            </seg>
          </u>
          <u>
            <seg>
              Vi kommer fortfarande att vara den tredje största givaren i OECD,
              och det tycker jag att vi ska vara stolta över. Men vi har också
              behov på hemmaplan, och dem vill vi också prioritera.
            </seg>
          </u>
          <note>
            (Applåder)
          </note>
          <note type="speaker">
            Anf. 31 OSCAR SJÖSTEDT (SD):
          </note>
          <u>
            <seg>
              Herr talman! Normalt brukar vi i dessa sammanhang prata finanspolitik,
              såklart, men jag skulle vilja passa på att prata lite penningpolitik
              också – valutapolitik, för att vara mer exakt.
            </seg>
          </u>
          <u>
            <seg>
              Den svenska valutan, kronan, befinner sig nämligen på historiska
              bottennivåer gentemot andra valutor – dollar, euro, schweizerfranc,
              you name it. Man får ge nästan 10 kronor för en dollar i dag.
              För fem år sedan var det under 8 kronor och för hundra år sedan,
              om vi vill backa bandet jättelångt, omkring 3 kronor.
            </seg>
          </u>
          <u>
            <seg>
              Detta kan man tycka lite vad man vill om. Det är tråkigt om man
              ska åka på semester till USA, exempelvis, men det kan också vara
              bra för vissa av våra mer exportinriktade företag eftersom deras
              varor då blir billigare relativt sett – kortsiktigt bra i alla
              fall, absolut inte långsiktigt.
            </seg>
          </u>
          <u>
            <seg>
              Men det är inte det som är poängen. Det intressanta i sammanhanget
              är varför marknaden beter sig på det här sättet. Man kan tycka
              att marknaden inte är rationell om man så vill, men det är en
              ganska konstig sak att tycka, milt sagt.
            </seg>
          </u>
          <u>
            <seg>
              Det här med valutor som ställs mot varandra innehåller ganska
              komplexa samband. Det är många parametrar som påverkar.
            </seg>
          </u>
          <u>
            <seg>
              Man kan ju skylla på Stefan Ingves och Riksbanken, som insisterar
              på att hålla en så låg ränta att ingen vill ”parkera” sina tillgångar
              i just svenska kronor. Det vore faktiskt i alla fall delvis korrekt.
              Men den svenska centralbanken är ju inte ensam i världen om att
              omge sig med en lågräntemiljö. ECB, den europeiska centralbanken,
              har minusränta. Danmark har minusränta, mer än Sverige till och
              med.
            </seg>
          </u>
          <u>
            <seg>
              Men man kan också skylla på Stefan Löfven, som jämte finansminis
              ­ tern är ytterst ansvarig för den ekonomiska politiken.
            </seg>
          </u>
          <u>
            <seg>
              ”Fallet i kronan liknar det man ser i länder där en statskupp
              har ägt rum.” Det var Nordeas chefsstrateg som yttrade sig på
              det sättet, inte jag.
            </seg>
          </u>
          <u>
            <seg>
              Jag tror, herr talman, att detta är en effekt av omvärldens förtroende
              för den svenska ekonomin, den ekonomiska politiken, det politiska
              systemet och tillståndet i landet i stort – en effekt av den internationella
              viljan att över huvud taget investera i Sverige. Det handlar om
              låg produk ­ tivitets ­ utveckling, låg tillväxt avseende bnp
              per capita och lågt förtroende för reger ­ ingen, en regering
              som dessutom uppvisat en flagrant oförmåga att lösa omedelbara
              och akuta problem, inte minst avseende brottsligheten.
            </seg>
          </u>
          <u>
            <seg>
              Internationellt vill man inte befatta sig med svenska kronor
              eftersom man saknar förtroende för det svenska politiska styret.
              Det är så sambandet ser ut. Man behöver inte vara nationalekonom
              för att förstå det. Det ansvaret faller i första hand på Stefan
              Löfven och på hans finansminister.
            </seg>
          </u>
          <u>
            <seg>
              Herr talman! Precis innan den här församlingen gick på sommarledighet
              drev Socialdemokraterna igenom en ny migrationspolitisk lagstiftning
              som syftade till att ytterligare öka anhöriginvandringen till
              Sverige. Socialdemokraterna, med understöd av sina lydpartier
              C, L och MP samt kommunisterna och tyvärr också Kristdemokraterna,
              driver aktivt igenom lagstiftning som syftar till att öka invandringen
              till Sverige. Man har ingenting lärt av den migrationskris vi
              hade i Sverige hösten 2015 och som vi har än i dag. Man har ingenting
              lärt om hur det faktiskt ser ut runt om i landets kommuner.
            </seg>
          </u>
          <u>
            <seg>
              Först bedriver man en fullkomligt ansvarslös invandringspolitik.
              Sedan tvingar man kommunerna att ta emot en massa folk, alldeles
              oavsett deras förmåga, deras kapacitet eller deras vilja att bedriva
              en framgångsrik integrationspolitik. Sedan får man en kris som
              ett brev på posten, och den krisen landar på kommunerna, inte
              sällan på socialdemokratiskt styrda kommuner. Och notan för krisen
              landar också på kommunerna.
            </seg>
          </u>
          <u>
            <seg>
              Det handlar om små kommuner, glesbygdskommuner, kommuner där
              kvadratmeterpriset på en bostadsrätt inte uppgår till 100 000
              kronor som i vissa områden i Stockholm utan kanske till 1 000
              kronor, om ens det. Det är de kommunerna och deras invånare som
              betalar priset för er ansvarslösa politik i form av en nedmonterad
              välfärd och en ökad otrygghet. Det är så den här regeringens prioriteringar
              ser ut. Det är skrämmande. Det är sorgligt.
            </seg>
          </u>
          <u>
            <seg>
              I Uppdrag granskning för bara några veckor sedan kunde vi se
              ett reportage från Filipstad, en socialdemokratiskt styrd kommun
              som tyngs något oerhört, inte minst ekonomiskt, av ett väldigt
              stort asylmottagande och har 80 procents arbetslöshet bland utomeuropeiska
              invandrare. Kommunens egen integrationsansvarige beskriver situationen
              som att ”vi håller på och byter befolkning”.
            </seg>
          </u>
          <u>
            <seg>
              ”Det finns ingen efterfrågan på utrikes födda analfabeter”, säger
              en verksamhetssamordnare på Arbetsförmedlingen.
            </seg>
          </u>
          <u>
            <seg>
              I takt med att arbetslösa, bidragsberoende nyanlända flyttar
              in flyttar inrikes födda svenskar i arbetsför ålder ut och försätter
              kommunen i en ännu större kris. Detta är alltså något som regeringen
              har tvingat på kommunerna, mot deras vilja.
            </seg>
          </u>
          <u>
            <seg>
              Herr talman! Även om det måhända ligger något utanför detta ärendes
              ram vill jag ändå belysa valet av den nya EU-kommissionsordföranden
              Ursula von der Leyen – ett val som inte minst Socialdemokraterna
              stod bakom och alltså gjorde möjligt.
            </seg>
          </u>
          <u>
            <seg>
              Det är säkert en duglig och kompetent person på alla sätt och
              vis, men det är också en person som vill normera lönebildningen
              på europeisk, federal nivå. Det är en person som vill flytta a-kassan
              till europeisk, federal nivå och som vill genomföra den så kallade
              sociala pelaren, vilket i praktiken skulle innebära att Sverige
              förlorar kontrollen över stora delar av arbetsmarknadspolitiken
              samtidigt som vi tvingas betala för andra staters sociala rättigheter.
              Detta är fullständigt orimligt, som jag ser det.
            </seg>
          </u>
          <u>
            <seg>
              Socialdemokraterna har alltså aktivt valt att ge makt åt en person
              som vill flytta kontrollen och inflytandet över lönebildningsprocessen
              och arbetslöshetsförsäkringen från de svenska parterna till EU-nivå
              – i praktiken alltså ett nedmonterande av den svenska modellen,
              om hon får som hon vill. Den svenska modellen ska tydligen inte
              alls utvecklas, utan avvecklas. Vi röstade emot detta förslag,
              och vi kommer att med näbbar och klor försvara den svenska modellen,
              i denna kammare och i kamrarna i Strasbourg och Bryssel.
            </seg>
          </u>
          <u>
            <seg>
              Det övergår verkligen mitt förstånd, herr talman, hur majoriteten
              av de svenska fackförbunden fortfarande står bakom socialdemokratin
              i Sverige. Jag förstår det inte. Jag är helt övertygad om att
              majoriteten av dessa fackpampar inte agerar i sina medlemmars
              bästa intresse utan i någon annans intresse.
            </seg>
          </u>
          <u>
            <seg>
              Herr talman! Sverigedemokraterna kommer att ta krafttag för att
              återupprätta lag och ordning, skapa trygghet på gator och torg
              och stärka den kommunala välfärden. Vi är beredda att göra detta
              tillsammans med andra partier. Men den här regeringen är uppenbart
              oförmögen att ta sig an denna stora uppgift.
            </seg>
          </u>
          <note>
            (Applåder)
          </note>
          <note type="speaker">
            Anf. 32 TALMANNEN:
          </note>
          <u>
            <seg>
              Innan jag ger ordet till finansministern vill jag uppmärksamma
              kammaren på att vi på läktaren har fått besök av Norges stortingspresident
              Tone Wilhelmsen Trøen med delegation, som är här på officiellt
              besök. Jag tycker att vi välkomnar våra norska kollegor med en
              applåd.
            </seg>
          </u>
          <note>
            (Applåder)
          </note>
          <u>
            <seg>
              Varmt välkomna till kammaren i Sveriges riksdag!
            </seg>
          </u>
          <note type="speaker">
            Anf. 33 Finansminister MAGDALENA ANDERSSON (S) replik:
          </note>
          <u>
            <seg>
              Herr talman! En grundläggande moralisk princip för mig och hela
              regeringen är att man inte ska betala högre skatt på sin pension
              än på den lön man får när man jobbar. I budgeten för nästa år
              fortsätter arbetet med att sluta den skatteklyfta för pensionärer
              som infördes genom Moderaternas jobbskatteavdrag. Faktum är att
              vi hade slutit klyftan för alla över 65 med denna budget, om det
              inte hade varit för det sjätte jobbskatteavdrag som röstades igenom
              vid årsskiftet och skapade en större skatteklyfta än övergångsbudgeten.
            </seg>
          </u>
          <u>
            <seg>
              Denna nya skatteklyfta för pensionärer hade inte funnits om inte
              Oscar Sjöstedt och Sverigedemokraterna hade röstat ja till att
              införa ett sjätte jobbskatteavdrag. Och det är inte första gången
              Sverigedemokraterna svi ­ ker landets pensionärer. Hösten 2014
              stoppade ni regeringens första skatte ­ sänkning för pensionärerna
              med de allra lägsta inkomsterna. Inte någon gång under valrörelsen
              berättade Oscar Sjöstedt, Jimmie Åkesson eller någon annan sverigedemokratisk
              företrädare att de skulle rösta för ett sjätte jobbskatteavdrag
              och skapa en ny skatteklyfta för pensionärerna.
            </seg>
          </u>
          <u>
            <seg>
              Jag skulle vilja veta, Oscar Sjöstedt: Varför röstade ni igenom
              ett sjätte jobbskatteavdrag utan att pensionärerna fick motsvarande
              sänkning av sin skatt?
            </seg>
          </u>
          <note>
            (Applåder)
          </note>
          <note type="speaker">
            Anf. 34 OSCAR SJÖSTEDT (SD) replik:
          </note>
          <u>
            <seg>
              Herr talman! Det ska jag absolut svara på. I det budgetförslag
              som vi för ganska exakt ett år sedan lade på riksdagens bord hade
              vi tagit bort hela skillnaden i beskattning mellan inkomst av
              tjänst och inkomst av pension. Sedan föll ju det förslaget; det
              vann inte gehör här i kammaren. Det var kanske inte helt otippat,
              men så blev det.
            </seg>
          </u>
          <u>
            <seg>
              De två förslag som stod mot varandra i slutvoteringen var alltså
              reger ­ ingens budget och Moderaternas och Kristdemokraternas
              budget. Efter att vårt eget alternativ hade fallit satte vi oss
              och tittade på dessa två förslag och konstaterade helt enkelt
              att M-KD-budgeten tilltalade oss något mer, bland annat för att
              man gick fram med större skattesänkningar för pensio ­ närerna
              än vad regeringen gjorde i sitt budgetalternativ. Det var en sak
              som tilltalade oss i Moderaternas och Kristdemokraternas budgetförslag.
            </seg>
          </u>
          <u>
            <seg>
              Hade jag fått bestämma hade det inte funnits någon skillnad över
              huvud taget. Nu får jag inte bestämma, men jag kan i alla fall
              tycka. Jag kommer även i år att lägga ett förslag på riksdagens
              bord, där vi tar bort hela skatteskillnaden mellan tjänst och
              pension. Om detta är en brinnande fråga för finansministern kan
              hon uppmana sin riksdagsgrupp att rösta på mitt budgetförslag
              i stället.
            </seg>
          </u>
          <note>
            (Applåder)
          </note>
          <note type="speaker">
            Anf. 35 Finansminister MAGDALENA ANDERSSON (S) replik:
          </note>
          <u>
            <seg>
              Herr talman! Faktum kvarstår: Sverigedemokraterna har två gånger,
              en gång under förra mandatperioden och en gång under denna mandatperiod,
              röstat på ett sådant sätt att skatteklyftan för pensionärer blir
              större än den skulle ha varit utan den knapptryckning som du är
              ansvarig för, Oscar Sjöstedt. På hösten 2014 stoppade ni en skattesänkning
              för pensionärerna, och i december 2018 valde ni att vidga klyftan
              i förhållande till det som låg på riksdagens bord. Det är så Sverigedemokraterna
              röstar när de har chansen. De säger nej till skattesänkning och
              vidgar skatteklyftan – det är så Sverigedemokraterna trycker i
              praktiken. Detta har Sveriges pensionärer fått känna av två gånger.
            </seg>
          </u>
          <note>
            (Applåder)
          </note>
          <note type="speaker">
            Anf. 36 OSCAR SJÖSTEDT (SD) replik:
          </note>
          <u>
            <seg>
              Herr talman! Vad är mest relevant för en pensionär, eller för
              en löntagare för den delen? Är det effekterna på den egna plånboken?
              Ja, förmodligen. Finansministern pratar om klyftor. Jag tycker
              att klyftan ska bort, men det är uppenbart att finansministern
              är nöjd om alla har jättehög skatt och knappt får behålla något
              alls av sin inkomst, bara det är lika för alla. Får jag bestämma
              tar vi bort klyftan helt och hållet, men det är också viktigt
              att vi kan sänka skatten för exempelvis pensionärerna, som vi
              talar om nu.
            </seg>
          </u>
          <u>
            <seg>
              Är detta viktigt kan man rösta på det budgetförslag som jag kommer
              att lägga på riksdagens bord om ungefär två veckor. Där kommer
              det inte att finnas någon klyfta. Men ibland hamnar vi i situationen
              att vårt förslag faller och vi har två förslag kvar. I detta fall
              var det så enkelt att det förslag som Moderaterna och Kristdemokraterna
              presenterade var bättre, bland annat av skälet att det innehöll
              lägre skatt för pensionärer än det förslag som finansministern
              presenterade. Det var därför vi i vår riksdagsgrupp valde att
              rösta som vi gjorde. Det är ganska enkelt.
            </seg>
          </u>
          <note>
            (Applåder)
          </note>
          <note type="speaker">
            Anf. 37 EMIL KÄLLSTRÖM (C):
          </note>
          <u>
            <seg>
              Herr talman! Världens modigaste människor återfinns just nu i
              Hongkong. Några av världens just nu modigaste unga människor står
              upp för demokrati och mänskliga rättigheter.
            </seg>
          </u>
          <u>
            <seg>
              I en annan del av världen attackerades för några dagar sedan
              ett av världens största oljeraffinaderier i vad som troligen var
              en drönarattack. Omedelbart påverkas världsmarknadspriset på olja.
              Minuter och timmar senare kan vi när vi tankar våra bilar utläsa
              vad som har hänt genom prishöjningar vid pump.
            </seg>
          </u>
          <u>
            <seg>
              Här i vår närhet har det de senaste månaderna stått alltmer klart
              att Tyskland, som har varit Europas draglok de senaste åren, håller
              på att sakta in. Sveriges största handelspartner balanserar farligt
              nära recessionens brant.
            </seg>
          </u>
          <u>
            <seg>
              Dessa tre skeenden kan alla läggas till den redan ganska långa
              listan över osäkerhetsfaktorer när det gäller hur världsekonomin
              utvecklas framgent: Brexit, handelskriget mellan primärt Kina
              och USA och politisk och ekonomisk oro i både södra Europa och
              Sydamerika.
            </seg>
          </u>
          <u>
            <seg>
              Allt detta påverkar världsekonomin på kort och lång sikt, och
              det påverkar oss också här hemma i Sverige. Det påverkar jobben,
              privata investeringar och – direkt och indirekt – varje aspekt
              av hur vårt samhälle fungerar.
            </seg>
          </u>
          <u>
            <seg>
              I denna kammare, herr talman, finns det 349 ledamöter från åtta
              partier. Vår enskilt viktigaste gemensamma uppgift är att rusta
              Sverige starkare för att klara orostider, såväl ekonomiska som
              andra.
            </seg>
          </u>
          <u>
            <seg>
              Herr talman! Den budget vi i dag debatterar är en försvars- och
              säkerhetsbudget. Denna budget innehåller satsningar som stärker
              trygghetens själva fundament.
            </seg>
          </u>
          <u>
            <seg>
              En stats viktigaste uppgift är ju alltid att garantera medborgarna
              frihet och trygghet, säkerhet, från såväl externa som interna
              hot. Men låt oss vara ärliga: Det har funnits ett rejält mått
              av slapphet i synen på Sveriges försvar och rättsväsen de senaste
              åren och decennierna.
            </seg>
          </u>
          <u>
            <seg>
              Denna budget tar stora steg ifrån detta. Hela rättskedjan stärks,
              med tillskott till polis, åklagare, domstolar, kriminalvård och
              tull. När vi behöver sätta hårt mot hårt mot gängen och punktmarkera,
              lagföra och låsa in individer som helt svurit sig fria från samhällets
              normer, när vi – om jag ska vara helt frank – måste försvara det
              goda mot det onda, är mer resurser och befogenheter helt och hållet
              nödvändiga. Vi tar höjd för det i denna budget.
            </seg>
          </u>
          <u>
            <seg>
              Vad gäller försvarsekonomin skriver vi med denna budgetproposition
              historia. De tillskott som nu aviseras efter Försvarsberedningens
              process är den största förstärkningen av försvaret sedan 1960-talet.
              Ökningar på 5 miljarder årligen innebär att vi inom kort kommer
              att nå försvarssatsningar på 1,5 procent av bnp – ett bra steg
              på vägen mot Centerpartiets långsiktiga ambition att nå Natos
              gemensamma målsättning om 2 procent av bnp.
            </seg>
          </u>
          <u>
            <seg>
              Här vill jag passa på att ge ett erkännande till förra årets
              budgetmotion från Moderaterna och Kristdemokraterna. Också den
              gav försvar och rättsväsen ordentliga tillskott. De tillskott
              som nu görs överstiger de ambitionshöjningar som då skedde. De
              dokumenten, det som gjordes för ett år sedan och det som görs
              nu, innebär totalt sett ett nytt läge och en ny spelplan för dessa
              en stats helt fundamentala uppgifter.
            </seg>
          </u>
          <u>
            <seg>
              Herr talman! Den budget som i dag lagts på riksdagens bord är
              en budget för hela landet. Förstärkningar när det gäller bredband,
              regionala järnvägar och enskilda vägar är alla exempel på satsningar
              på landsbygdens förutsättningar i form av handfast infrastruktur.
            </seg>
          </u>
          <u>
            <seg>
              Denna budget erkänner också den skatteklyfta som finns mellan
              framför allt våra små landsbygdskommuner och riket i snitt när
              det gäller hur mycket kommunalskatt man betalar varje månad. I
              regel gäller tyvärr sambandet att ju befolkningsmässigt mindre
              kommun man bor i, ju längre avstånd man har och ju sämre samhällsservice
              man får, inte minst den statliga, desto högre kommunalskatt betalar
              man. Vi tar nu steg för att utjämna denna orättvisa genom sänkt
              skatt i stödområdena A och B, det vill säga stora delar av norra
              och västra Sverige.
            </seg>
          </u>
          <u>
            <seg>
              Det finns de i denna kammare som tycker att en skattesänkning
              om 1 650 kronor per person och år är för lite. Jag välkomnar verkligen
              den kritiken, för den kan ju inte innebära något annat än att
              fler partier och aktörer nu ämnar flytta fram sina positioner
              i landsbygdspolitiken. Jag ser fram emot konkurrens på det området.
              Fram tills att andra partier går från snack till verkstad och
              börjar leverera kommer jag och Centerpartiet att satsning för
              satsning, skattesänkning för skattesänkning och budget för budget
              fortsätta skapa ett Sverige som är i någorlunda och bättre balans
              än det är just nu. Det är så här det kommer att se ut: en skattesänkning
              här och en satsning där men totalt sett små steg i rätt riktning.
            </seg>
          </u>
          <u>
            <seg>
              Herr talman! Det här är en skattesänkarbudget. Totalt sänks skattetrycket
              med drygt 13 miljarder. De stora förändringarna är den skattesänkning
              för Sveriges landsbygd som jag precis beskrivit, en justering
              nedåt av marginalskatten genom värnskattens borttagande, en rejäl
              skattesänkning för landets pensionärer och en sänkning av arbetsgivaravgifterna
              för de företag och arbetsgivare som anställer dem som är nya på
              svensk arbetsmarknad.
            </seg>
          </u>
          <u>
            <seg>
              Fullt utbyggd handlar sänkningen av arbetsgivaravgifterna om
              en skattesänkning för svensk företagsamhet på närmare 7 miljarder
              årligen. Det är viktigt och bra i sig. Men denna skattesänkning
              innebär också att vi genom borttagna arbetsgivaravgifter ordentligt
              sänker kostnaden för att anställa den som är ny på svensk arbetsmarknad,
              oavsett om man är 19 år och söker sitt första jobb eller 42 år
              och nyligen hitkommen från Syrien och försöker få in en fot på
              svensk arbetsmarknad. Detta är människor som i dag inte är en
              del av vår arbetsmarknad eller vår samhällsgemenskap, som kommer
              att få en enklare väg in i arbete. Det är viktigt, och det är
              en problematik som är större än bara skattesänkningar. Det handlar
              om utbildning och om politiken för företagare, de som skapar jobben.
              Men vi kan inte blunda för att vi måste sänka kostnaderna för
              att anställa dem som i dag inte kommer in på arbetsmarknaden.
            </seg>
          </u>
          <u>
            <seg>
              Jag kallar det en skattesänkarbudget, och jag anser att det finns
              ett egenvärde i att sänka det svenska skattetrycket. Det är bra
              i sig, då lägre skatter innebär att folk och företag får behålla
              mer av sina egna resurser och sina egna pengar. Men det handlar
              också om att genom en klok utformning av skattesänkningarna åstadkomma
              ökad ekonomisk aktivitet i form av fler företag, fler växande
              företag, fler jobb och fler arbetade timmar. Kloka skattesänkningar
              innebär att den totala kakan växer. Det är bra.
            </seg>
          </u>
          <u>
            <seg>
              Herr talman! Trots denna budgets status som skattesänkarbudget
              finns det också utrymme för viktiga satsningar.
            </seg>
          </u>
          <u>
            <seg>
              Utöver redan nämnda satsningar på försvar och rättsväsen finns
              i denna budget viktiga satsningar på utbildning och förstärkningar
              för kommuner och regioner, viktiga satsningar på jämställdhet
              och vård och inte minst en viktig satsning för att motverka barns
              och ungas psykiska ohälsa.
            </seg>
          </u>
          <u>
            <seg>
              Vi prioriterar även en rejäl klimat- och miljöbudget, till omfånget
              den största Sverige någonsin sett. Här skulle jag vilja lyfta
              fram ett antal satsningar som är extra viktiga.
            </seg>
          </u>
          <u>
            <seg>
              När vi nu ska ställa om fordonsflottan, när fler och fler fordon
              – såväl privata bilar som i förlängningen tung trafik – kommer
              att gå på el, måste vi se till att elfordon går att nyttja i hela
              landet. Därför är det klokt att satsa på laddstolpar och en infrastruktur
              för dessa som byggs ut i hela vårt land. De vita fläckar som i
              dagsläget finns ska tas bort.
            </seg>
          </u>
          <u>
            <seg>
              Det är också därför vi driver på för att nyttja vår skog på ett
              bättre och rimligare sätt. Självklart ökar acceptansen för en
              offensiv klimatpolitik och en offensiv miljöpolitik om det är
              svenska råvaror, svenska företag och svenska jobb som levererar
              den utvecklingen.
            </seg>
          </u>
          <u>
            <seg>
              Det är också därför den så kallade överindexeringen inte tillåts
              slå igenom när det gäller beskattningen av drivmedel. Vi måste
              klara av balansen mellan offensiv klimatpolitik och folklig acceptans
              för densamma. Vi bär på båda dessa värden. De är en del av vårt
              partis DNA, och jag tycker att vi har landat de olika intressena
              på ett bra sätt i denna budgetproposition.
            </seg>
          </u>
          <u>
            <seg>
              Herr talman! Trots alla kloka satsningar är det mesta ogjort.
              Det är fascinerande, för denna budget har precis presenterats
              och kommer inte att börja gälla förrän vid årsskiftet. Ändå diskuterar
              vi vad som ska in i nästa budget.
            </seg>
          </u>
          <u>
            <seg>
              Vi ser behov av ytterligare förstärkningar av kommunsektorn.
              Den kommer att behöva fyllas på med ytterligare medel. Vi ser
              fortfarande behov av att ta tag i de grundläggande strukturbehov
              som Sverige har. Vi måste modernisera arbetsmarknaden och bostadsmarknaden.
              Vi tar ett antal viktiga steg i denna budget. Det pågår processer
              parallellt med denna budget. Utredningar är på plats när det gäller
              den nya arbetsmarknadspolitiken och den nya bostadspolitiken.
            </seg>
          </u>
          <u>
            <seg>
              Det är helt enkelt så när det gäller de gemensamma satsningar
              som vi 349 ledamöter i åtta partier måste ta tag i att de allra
              flesta är ogjorda, men den här budgeten tar viktiga steg i rätt
              riktning.
            </seg>
          </u>
          <note>
            (Applåder)
          </note>
          <note type="speaker">
            Anf. 38 ELISABETH SVANTESSON (M) replik:
          </note>
          <u>
            <seg>
              Herr talman! Den här riksdagen lägger totalt sett ungefär 75
              miljarder varje år på arbetsmarknadspolitiken. Trots det har vi
              stora problem när det gäller matchning och arbetskraftsbrist.
              Politiken är inte bara dyr; den är också ineffektiv.
            </seg>
          </u>
          <u>
            <seg>
              Jag vill passa på att gratulera den nya arbetsmarknadsministern,
              som snart lämnar salen, till uppdraget. Men jag kan bara konstatera
              att Arbetsförmedlingen inte behöver mer pengar. Det är inte det
              som är problemet med Arbetsförmedlingen, utan problemet är att
              man behöver effektivitet och bättre organisation.
            </seg>
          </u>
          <u>
            <seg>
              När man tittar på de neddragningar vi gjorde i budgeten för 2019
              ska man komma ihåg att det var den näst största budgetpost som
              Arbetsförmedlingen någonsin haft när det gäller arbetsmarknadspolitik
              och insatser.
            </seg>
          </u>
          <u>
            <seg>
              Nog om det. Jag ska citera en centerpartistisk riksdagsledamot.
              Han har sagt att tiden och utvecklingen har sprungit förbi byråkratiska
              kolosser som Arbetsförmedlingen. Vidare har han sagt: Att en enda
              gigantisk koloss ska lösa alla problem på ett bra sätt är fel
              tänkt. Arbetsförmedlingen klarar inte sitt uppdrag.
            </seg>
          </u>
          <u>
            <seg>
              Orden är Emil Källströms! Men samma Emil Källström ger nu Arbetsförmedlingen
              mer pengar och nya uppdrag. Senaste uppdraget är att utforma,
              sjösätta och administrera intensivåret, som Centerpartiet vill
              göra till sin stora integrationssatsning.
            </seg>
          </u>
          <u>
            <seg>
              Om det var fel tänkt förut, varför är det rätt tänkt nu, det
              vill säga att en gigantisk koloss ska få mer pengar till att vara
              med och lösa ett av vår tids största samhällsproblem?
            </seg>
          </u>
          <note type="speaker">
            Anf. 39 EMIL KÄLLSTRÖM (C) replik:
          </note>
          <u>
            <seg>
              Herr talman! Jag kan försäkra Elisabeth Svantesson om att de
              allra flesta som jobbar med politikområdet inte tycker att de
              får för mycket pengar. De tycker tvärtom att de får alldeles för
              lite pengar. Bulken av de nedskärningar som skedde i och med M-KD-budgeten
              ligger faktiskt kvar.
            </seg>
          </u>
          <u>
            <seg>
              Vi har varit mycket kritiska mot stora delar av den svenska arbetsmarknadspolitiken
              under lång tid. Vi har haft offensiva förslag på att ställa om,
              effektivisera och också minska omfånget. Det främsta sättet detta
              har mynnat ut i är det som nu pågår, det vill säga den totala
              omgörning av arbetsmarknadspolitiken och Arbetsförmedlingens organisationsstruktur
              och arbetssätt som vi är mitt upp i just nu. Vi får ofta kritik
              för att det går för snabbt, att det görs alldeles för drastiskt
              och att reformerna är för stora.
            </seg>
          </u>
          <u>
            <seg>
              Jag vet inte riktigt vad Elisabeth Svantesson egentligen kritiserar
              oss för, men det vi gör i budgeten är att ge Arbetsförmedlingen
              något mer pengar. Vi fyller till exempel på området stöd och matchning
              så att man ska klara av den enorma omgörningen på ett rimligt
              sätt så att den inte alltför mycket går ut över de arbetssökande.
              Jag kan verkligen lugna Elisabeth Svantesson att den gamla Arbetsförmedlingen
              inte kommer att finnas kvar, utan den kommer att göras om i grunden
              i enlighet med vad vi i allianskontext har varit hyfsat överens
              om borde göras och har drivit i riksdagen under ett flertal år.
              Det arbetet pågår just nu.
            </seg>
          </u>
          <u>
            <seg>
              Nu ges ett mindre tillskott så att det arbetet ska göras så bra,
              snabbt och klokt som möjligt. Men en stor del av effektiviseringarna
              ligger kvar. Det är klokt att även i fortsättningen effektivisera
              den svenska arbetsmarknadspolitiken eftersom det fortfarande finns
              delar av den som är för dyra och för dåliga.
            </seg>
          </u>
          <note type="speaker">
            Anf. 40 ELISABETH SVANTESSON (M) replik:
          </note>
          <u>
            <seg>
              Herr talman! Emil Källström ägnade två minuter åt att inte svara
              på frågan. Min fråga var enkel: Om Emil Källström ena dagen tycker
              att det är en gigantisk koloss som inte klarar sitt uppdrag, varför
              ger Emil Källström nya uppdrag i en så viktig fråga som integration?
              Den frågan fick jag inte svar på.
            </seg>
          </u>
          <u>
            <seg>
              Nu säger Emil Källström att jag inte ska oroa mig. Jag oroar
              mig. Jag och vi moderater anser att Arbetsförmedlingen behöver
              effektiviseras, göras om och reformeras. Men nu är det en enorm
              stress. Man ser en konjunkturnedgång, och man vill snabbt införa
              lagen om valfrihet. Vad jag vet är det bara ett enda parti i riksdagen
              som vill ha den, nämligen Centerpartiet. Det oroar mig eftersom
              det kommer att bli problematiskt.
            </seg>
          </u>
          <u>
            <seg>
              Svar på frågan fick jag inte. Varför får myndigheten ett nytt
              uppdrag, intensivår om integration, om myndigheten är så dålig
              – som Emil Källström själv har sagt – på att genomföra den typen
              av uppdrag?
            </seg>
          </u>
          <note type="speaker">
            Anf. 41 EMIL KÄLLSTRÖM (C) replik:
          </note>
          <u>
            <seg>
              Herr talman! Svaret är enkelt. Vi måste klara av att göra flera
              saker samtidigt. Vi behöver snabba på integrationsprocessen. Intensivåret
              innebär att en del av dem som kommer till vårt land ska få ta
              del av validering, språkkunskaper och samhällsintroduktion betydligt
              snabbare än i dag. Det arbetet måste sätta igång.
            </seg>
          </u>
          <u>
            <seg>
              Fram till dess en ny struktur kommer på plats är Arbetsförmedlingen
              den naturliga hemvisten för detta, precis som under allianstiden
              när vi lade stora delar av integrationspolitiken på Arbetsförmedlingen
              eftersom det var den del av den statliga myndighetsfloran som
              kunde hantera den bäst här och nu. Det kommer sannolikt att förändras
              när strukturen förändras.
            </seg>
          </u>
          <u>
            <seg>
              Man kan inte tycka allt samtidigt, Elisabeth. Man kan inte tycka
              att förändringen går för snabbt och samtidigt tycka att myndigheten
              får för mycket pengar men att det inte ska läggas på nya uppgifter
              på den. Kritiken hänger inte riktigt ihop.
            </seg>
          </u>
          <u>
            <seg>
              Det vi nu gör är ett stort omtag, men samtidigt måste integrationen
              fungera.
            </seg>
          </u>
          <note>
            (Applåder)
          </note>
          <note type="speaker">
            Anf. 42 OSCAR SJÖSTEDT (SD) replik:
          </note>
          <u>
            <seg>
              Herr talman! Förra mandatperioden höjdes bensinskatten varje
              enskilt år; 28 öre, 60 öre, sedan 24 öre till och sedan med ytterligare
              30 öre. Just det här var, herr talman, såklart inte ledamoten
              Källströms fel. Det vill jag inte påstå på något sätt.
            </seg>
          </u>
          <u>
            <seg>
              Det som däremot sker den här mandatperioden är ledamoten Källström
              i högsta grad ansvarig för. Utan Centerpartiets stöd kommer inte
              regeringens budgetproposition att passera riksdagens kammare.
              Så enkelt är det.
            </seg>
          </u>
          <u>
            <seg>
              Över 60 procent – eller däromkring – av bensinpriset utgörs i
              dag av skatt. I och med denna budget går man fram med ytterligare
              höjningar av skatten genom att återinföra den så kallade överindexeringen
              av bensinskatten, vilket gör att skatten kommer att öka varje
              enskilt år även under resten av den här mandatperioden.
            </seg>
          </u>
          <u>
            <seg>
              Min fråga är enkel: Varför är det angeläget för ledamoten Källström
              att göra det dyrare för alla dem som har långa avstånd att ta
              sig fram och tillbaka till jobbet, inte minst för dem som bor
              utanför tätort?
            </seg>
          </u>
          <note type="speaker">
            Anf. 43 EMIL KÄLLSTRÖM (C) replik:
          </note>
          <u>
            <seg>
              Herr talman! Jag måste ha varit otydlig i min replik mot Svantesson
              och det jag sa i mitt anförande. Det som nu sker är att den så
              kallade överindexeringen inte slår igenom. Detta sker genom att
              vi tar ett grepp som innebär att statens inkomster minskar med
              900 miljoner jämfört med vad som annars hade varit fallet. Detta
              innebär att det inte blir någon skattehöjning annat än inflationsjustering,
              som har skett i varje budget sedan 1994, vid pump.
            </seg>
          </u>
          <u>
            <seg>
              Det är ingen hemlighet att Centerpartiet har varit med och dragit
              i detta eftersom vi inte vill ha den automatiska skattehöjningen.
              Vad som händer i kommande budgetar vet ingen, allra minst Oscar
              Sjöstedt. De är föremål för fortsatta förhandlingar, men möjligen
              skulle det vi har presenterat i denna budget kunna vara någon
              form av ledning.
            </seg>
          </u>
          <u>
            <seg>
              Svaret är enkelt. Vi ser ett litet – nära noll – utrymme att
              diskretionärt höja drivmedelsskatterna så som läget nu är givet
              kronan och givet osäkerheten i omvärlden, för att vi vill ha en
              landsbygdspolitik som håller ihop och för att vi vill ha landsbygdens
              folk med oss i klimatomställningen. Så enkelt är det.
            </seg>
          </u>
          <u>
            <seg>
              Centerpartiet har skrivit i Aftonbladet, och jag trodde att den
              faktiska förda politiken var klar vid det här tillfället.
            </seg>
          </u>
          <u>
            <seg>
              Låt mig vara ännu tydligare ännu en gång. Det sker ingen skattehöjning
              på bensin eller diesel nästa år. Detta är tack vare de grepp som
              tas i budgetmotionen.
            </seg>
          </u>
          <note>
            (Applåder)
          </note>
          <note type="speaker">
            Anf. 44 OSCAR SJÖSTEDT (SD) replik:
          </note>
          <u>
            <seg>
              Herr talman! Det var någon som beskrev skattemanövern som ledamoten
              Källström pratar om som att gräva en grop, fylla igen den och
              sedan peka på gropen och anmärka på hur duktig man har varit på
              att fylla igen gropen.
            </seg>
          </u>
          <u>
            <seg>
              Let me rephrase. Kommer överindexering av bensinskatten, som
              vi tog bort tillsammans med Moderaterna och Kristdemokraterna,
              att återinföras? Ja eller nej. Vad blir effekten av återinförandet
              mot slutet av mandatperioden? Blir effekten av just denna budgetproposition
              – vi glömmer bort drönare i Jemen och Saudiarabien – att bensinpriset
              ökar eller minskar?
            </seg>
          </u>
          <u>
            <seg>
              Det var en enkel fråga – två frågor, till och med tre enkla frågor!
              Ledamoten Källström är en klok person, så han kan hålla många
              tankar i huvudet samtidigt. Det är jag övertygad om.
            </seg>
          </u>
          <u>
            <seg>
              Herr talman! Avslutningsvis vill jag säga att i min värld finns
              absolut ingen naturlag någonstans att skatten ska indexeras –
              över huvud taget, vare sig överindexeras eller indexeras.
            </seg>
          </u>
          <note type="speaker">
            Anf. 45 EMIL KÄLLSTRÖM (C) replik:
          </note>
          <u>
            <seg>
              Herr talman! Jag ska försöka vara lika glasklar som kollegan
              Sjöstedt.
            </seg>
          </u>
          <u>
            <seg>
              Det som sker i budgeten är att bensin- och dieselskatten justeras
              efter inflation. Det var det som hände i M-KD-budgeten, som Sjöstedt
              röstade för för ett år sedan.
            </seg>
          </u>
          <u>
            <seg>
              Någon måtta på dimridåer får det vara. Skälet till att vi över
              huvud taget har denna diskussion är att lagstiftningen om den
              så kallade överindexeringen ligger kvar efter den budgetmotion
              som röstades igenom av Sverigedemokraterna. Den togs inte bort,
              utan den pausades. Ni gjorde förra året vad vi gör nu. För er
              innebar det 17 öre i inflationsjustering. I vårt fall innebär
              det 15 öre. Det kan vi skylla på Ingves mer än någon annan.
            </seg>
          </u>
          <u>
            <seg>
              Frågan kommer att återkomma. Det finns lite olika viljor i kammaren
              för politikområdet. Jag är helt övertygad om att det kommer att
              vara en dragkamp, och de dragkamperna brukar Centerpartiet vara
              på landsbygdens sida. Så kommer vi också att vara om ett år.
            </seg>
          </u>
          <note>
            (Applåder)
          </note>
          <note type="speaker">
            Anf. 46 ULLA ANDERSSON (V) replik:
          </note>
          <u>
            <seg>
              Herr talman! Emil Källström verkar både stolt och nöjd. Det ska
              väl till ett samarbete med Socialdemokraterna för att man i Centerpartiet
              ska bli det. Fröjden över att öka den ekonomiska ojämlikheten
              och underfinansiera välfärden är påtaglig. Frågan är om de är
              lika nöjda i centerstyrda Sala, Lindesberg eller Nordmaling, där
              besparingarna rullar fram.
            </seg>
          </u>
          <u>
            <seg>
              Eftersom Emil Källström inte verkar ha tagit del av de besparingar
              som planeras tänkte jag ta upp en del av dem.
            </seg>
          </u>
          <u>
            <seg>
              I Sala ökar antalet elever men inte skolbudgeten. Man ska spara
              motsvarande 50 lärartjänster.
            </seg>
          </u>
          <u>
            <seg>
              I Örebro ska det sparas motsvarande 140 lärartjänster i skolan.
            </seg>
          </u>
          <u>
            <seg>
              I Huddinge ska det sparas motsvarande 60 barnskötare i förskolan.
            </seg>
          </u>
          <u>
            <seg>
              I Lindesberg görs besparingar på 50 miljoner i skola, barnomsorg
              och socialnämnd. Det motsvarar 100 tjänster.
            </seg>
          </u>
          <u>
            <seg>
              I Nordmaling läggs äldreboenden ned. Demensboendena är redan
              stängda.
            </seg>
          </u>
          <u>
            <seg>
              I Örnsköldsvik planeras bland annat för besparingar med förslag
              om att stänga mindre skolor, nattis, kulturskolan och fritidsgårdar.
            </seg>
          </u>
          <u>
            <seg>
              Dessa kommuner, och många fler, genomför alltså stora besparingar,
              och de är styrda av Centerpartiet. Detta är beslut som påverkar
              människors tillgång till välfärden. Barn, unga och äldre påverkas
              direkt. De anställda tvingas stressa mer och får mindre tid för
              varje enskilt barn och varje enskild äldre.
            </seg>
          </u>
          <u>
            <seg>
              40 kommuner beräknas höja skatten. Det är fler än under finanskrisen.
              100 beräknas gå med underskott, men besparingarna kommer bara
              att fortsätta rulla fram. Den här regeringen kunde ha motverkat
              besparingarna genom att kraftigt höja statsbidragen men valde
              att prioritera skattesänkningar för de rikaste, att sänka arbetsgivaravgifter
              för McDonalds och RUT-bolag och att ha en massa avdrag – bidrag
              – för trädbeskärning och privat städning i Djursholm och Danderyd.
            </seg>
          </u>
          <u>
            <seg>
              Hur har Emil Källström tänkt att kommunerna ska finansiera välfärden
              – genom crowdfunding eller?
            </seg>
          </u>
          <note type="speaker">
            Anf. 47 EMIL KÄLLSTRÖM (C) replik:
          </note>
          <u>
            <seg>
              Herr talman! Min hemkommun Örnsköldsvik styrs inte av Centerpartiet
              och har inga planer på att lägga ned mindre skolor. Ska man slira
              på sanningen får man ta ett annat exempel än min egen hemkommun,
              för jag har faktiskt hyfsad koll på vad som händer där.
            </seg>
          </u>
          <u>
            <seg>
              Centerpartiet tar oerhört allvarligt på den utmaning vi har på
              lokal och regional nivå. Det är där bulken av välfärdsutmaningar
              de kommande åren finns, och det är där vi måste fylla på med ytterligare
              medel på flera olika sätt. Vi måste öka skatteintäkterna på lokal
              och regional nivå genom att fler får ett arbete att gå till genom
              en klok jobbpolitik. Vi kommer att behöva jobba med digitalisering
              och effektivisering. Vi måste få upp produktivitetsutvecklingen
              i den offentliga sektorn. Men det handlar också om ökade statsbidrag.
              Det är solklart.
            </seg>
          </u>
          <u>
            <seg>
              Den trappa som nu ligger med ökade generella statsbidrag om minst
              5 miljarder per år är golvet, inget annat. Det kommer att behövas
              ytterligare tillskott. Det görs också ytterligare tillskott redan
              i den här budgeten. Totalt är det drygt 8 miljarder.
            </seg>
          </u>
          <u>
            <seg>
              Det som dessutom görs är att vi rensar bort en del av Vänsterpartiets
              gamla kvarlevor med specialdestinerade bidrag som göder administration,
              alltså att man ska söka, få och rapportera, och om man har gjort
              något fel blir man återbetalningsskyldig. Små kommuner använder
              över huvud taget inte den här dyra och dåliga socialistiska politiken.
              Där rensar vi ganska ordentligt.
            </seg>
          </u>
          <u>
            <seg>
              Ingen kan anklaga oss. Vi är faktiskt det främsta kommunpartiet
              i svensk politik just nu. Vi är med och styr i alla landsting
              utom två. Vi styr i 70 procent av kommunerna. Jag vet mycket väl
              vad mina kommunpolitiker vill. De vill ha ökade generella statsbidrag,
              och det kommer vi att leverera i budget efter budget. Det vi nu
              har lagt ut är golvet, inget annat.
            </seg>
          </u>
          <u>
            <seg>
              Detta är oerhört viktigt. Men för att finansiera det på lång
              sikt behöver man en jobbpolitik som håller ihop. Vänsterpartiet
              kommer säkert att presentera ett budgetalternativ med lite mer
              pengar här och nu, men när man förstör för företagsamheten och
              jobben blir det heller ingen välfärd.
            </seg>
          </u>
          <note>
            (Applåder)
          </note>
          <note type="speaker">
            Anf. 48 ULLA ANDERSSON (V) replik:
          </note>
          <u>
            <seg>
              Herr talman! Emil Källström menar alltså att sänkta arbetsgivaravgifter
              för McDonalds och RUT-bolag är framtiden för att säkra välfärdens
              finansiering. Jag tycker att det är en mycket märklig tolkning.
            </seg>
          </u>
          <u>
            <seg>
              De statsbidrag som Emil Källström är väldigt upprörd över och
              som Vänsterpartiet fick igenom var till exempel 2 miljarder i
              riktat stöd till äldreomsorgen för att man skulle kunna anställa
              fler. De är borta nu. Det var för att sexåringar skulle kunna
              lära sig simma. Det är borta nu. Så viktiga är sådana frågor för
              Centerpartiet. Jag beklagar det, för dessa statsbidrag hade behövts.
            </seg>
          </u>
          <u>
            <seg>
              De 5 miljarder ni säger att ni har lagt som golv är betydligt
              mindre än vad ni satsar på sänkta arbetsgivaravgifter för McDonalds
              eller på att sänka skatten för högavlönade i Danderyd och Djursholm
              , Emil Källström .
            </seg>
          </u>
          <u>
            <seg>
              De små landsbygdskommunerna kan inte höja skatten mer. De behöver
              kraftigt höjda statsbidrag, men det som nu kommer att ske är stora
              besparingar.
            </seg>
          </u>
          <u>
            <seg>
              I Örnsköldsvik styr Socialdemokraterna med stöd av Centerpartiet.
              De besparingar jag tog upp kommer från personer boende i Örnsköldsvik,
              så Emil Källström kanske ska kolla lite vad som händer där hemma.
              Det verkar behövas.
            </seg>
          </u>
          <note type="speaker">
            Anf. 49 EMIL KÄLLSTRÖM (C) replik:
          </note>
          <u>
            <seg>
              Herr talman! Det är ett härligt självförtroende från Ulla Andersson
              att hon tror att hon kan berätta för mig vilka som styr och på
              vilken grund i det kommunfullmäktige som jag sitter i. Centerpartiet
              är inte med i styret. Så enkelt är det.
            </seg>
          </u>
          <note type="speaker">
            (ULLA ANDERSSON (V):
          </note>
          <u who="unknown" xml:id="i-5144f4af93857610-0">
            <seg>
              Med stöd, sa jag.)
            </seg>
          </u>
          <u>
            <seg>
              Det stämmer inte heller.
            </seg>
          </u>
          <u>
            <seg>
              Vänsterpartiets pressmeddelandepengar från förra mandatperioden
              löser inga riktiga problem. Det göder administration och byråkrati.
              Små kommuner använder inte detta. Det är med fröjd som man bakar
              ihop detta till större, mer generella satsningar som verkligen
              stärker kommunerna och innebär att medlen kan nyttjas på det sätt
              man finner lämpligt. Så jobbar vi med effektivitet och resurstillskott.
            </seg>
          </u>
          <u>
            <seg>
              Detta kommer vi att fortsätta med. Det kommer att öka de generella
              satsningarna för varje budget som jag är med och lägger fram under
              den här mandatperioden. Det är riktiga pengar, till skillnad från
              Vänsterpartiets numera pressmeddelade pengar, och det är det som
              kommunerna behöver.
            </seg>
          </u>
          <note>
            (Applåder)
          </note>
          <note type="speaker">
            Anf. 50 JAKOB FORSSMED (KD) replik:
          </note>
          <u>
            <seg>
              Herr talman! Först vill jag tacka för erkännandet från Emil Källström
              och konstatera att det var ett trevligt erkännande.
            </seg>
          </u>
          <u>
            <seg>
              Jag kom av mig lite här när du pratar om pressmeddelandepengar
              , Emil Källström . Då tänker jag på den strida ström av pressmeddelanden
              med minisatsningar som olika partier som ingår i januarisamarbetet
              har strösslat ut den senaste tiden. Därför kom jag av mig lite
              grann.
            </seg>
          </u>
          <u>
            <seg>
              Jag tänkte återknyta till något vi talade om i våras, nämligen
              problemet med januaripartiernas hyresrättsfixering. Partierna
              tvingar så att säga på varandra reformer för bostadsmarknaden
              som har tre saker gemensamt: Värdet av dem kan ifrågasättas, något
              annat parti i januariöverenskommelsen ogillar dem och de rör bara
              hyresrätter.
            </seg>
          </u>
          <u>
            <seg>
              Det är marknadshyror i hyresrätter, förstås. Det är mångmiljardsatsningar
              på de byggsubventioner som Emil Källström enligt egen utsago hundratals
              gånger har dömt ut som ineffektiva. Så har vi lagen om att kunna
              fängsla människor som i desperation köper ett hyreskontrakt svart.
              Det rör också hyresrätter.
            </seg>
          </u>
          <u>
            <seg>
              Samtidigt får allt färre med normala, stabila inkomster möjlighet
              att ta sig in på den ägda bostadsmarknaden. Detta talade vi om
              i våras. Förstagångsköpare stängs ute i kommun efter kommun och
              drivs in i de dyrare hyresbostäderna samtidigt som byggandet viker.
            </seg>
          </u>
          <u>
            <seg>
              Jag efterlyste reformer då, och Emil Källström lovade ett högt
              reformtempo på det här området. Han sa: Självklart kommer vi att
              göra allt för att få reformerna på plats så fort som möjligt!
            </seg>
          </u>
          <u>
            <seg>
              I budgeten noterar jag två saker på det här området. Den första
              är att regeringen ska samla alla aktörer. Den andra är att man
              ska återinföra uppskovstaket, om än på en högre nivå. Den första
              åtgärden har karaktär av en politisk regndans. Den andra är en
              åtgärd som, om något, minskar rörligheten på bostadsmarknaden
              och faktiskt försvårar det ägda boendet.
            </seg>
          </u>
          <u>
            <seg>
              Då är min fråga: Hur ska man förstå detta försök att kompensera
              låg reformtakt med fel riktning?
            </seg>
          </u>
          <note type="speaker">
            Anf. 51 EMIL KÄLLSTRÖM (C) replik:
          </note>
          <u>
            <seg>
              Herr talman! Jag fick först ett tack för erkännandet. Jag får
              väl tacka för tacket. Jag tycker att det är viktigt att poängtera
              när andra gör bra saker. Den budget som M och KD fick igenom innehöll
              många bra satsningar. Det var försvar, rättsväsen och jobbskatteavdrag.
              Det är saker som vi har kvar i den här budgeten och som gör Sverige
              på marginalen lite bättre. Det är bra, oavsett varifrån det kommer.
            </seg>
          </u>
          <u>
            <seg>
              Jag vill också passa på att avsvära mig ansvaret för den kommunika
              ­ tionsplanering som har gjorts. Det är inte mitt fel, och jag
              tänker heller inte berätta vems fel det är. Men detta får vi ta
              med oss. Det är många som påpekar just det som också Jakob Forssmed
              påpekar, nämligen den lite splittrade budgetkommunikationen.
            </seg>
          </u>
          <u>
            <seg>
              När det gäller bostadsmarknaden och förändringar där kommer diskussionen
              att bli något av en upprepning från i våras. Så mycket har inte
              hunnit hända under sommaren. Den process utöver budgetdokumenten
              och januariavtalets olika punkter som jag sätter mitt största
              hopp till när det gäller bostadspolitiken är arbetet med en skattereform.
            </seg>
          </u>
          <u>
            <seg>
              Jag vet, Jakob Forssmed vet och de flesta vet att det arbetet
              inte är operativt än. Den processen är inte igångsatt. Detta ska
              göras under mandatperioden – ju förr, desto bättre. Och det är
              fullständigt omöjligt att diskutera svensk skattepolitik utan
              att en stor del av diskussionen handlar just om skatter som kringgärdar
              boendet – ägande, köpande och säljande av bostäder. Här behövs
              det tag för en bättre fungerande bostadsmarknad.
            </seg>
          </u>
          <u>
            <seg>
              Vi har väldigt många gemensamma nämnare här. Jag hoppas att de
              gemensamma tagen också kommer att utmynna i en bred överenskommelse
              om skattepolitiken, inklusive bostadspolitiken.
            </seg>
          </u>
          <note type="speaker">
            Anf. 52 JAKOB FORSSMED (KD) replik:
          </note>
          <u>
            <seg>
              Herr talman! Ja, här får vi ytterligare ett exempel på detta
              samarbete: Det är någon annans fel. Nu är det budgetkommunikationen
              som någon annan så att säga får ta ansvar för. Jag är egentligen
              inte så bekymrad över den splittrade kommunikationen. Jag är mer
              bekymrad över den splittrade budgeten, men det är en annan sak.
            </seg>
          </u>
          <u>
            <seg>
              Emil Källström har i grunden rätt. Jag vänder mig till Emil Källström
              eftersom jag vet att Centerpartiet är engagerat i frågan om eget
              ägande och att Centerpartiet tycker att det här är viktigt. Detta
              är en fråga där vi länge har haft en gemensam hållning. Emil Källström
              är en klok person, som tycker att det är en viktig fråga. Jag
              är helt övertygad om detta. Det är därför jag är lite på här.
            </seg>
          </u>
          <u>
            <seg>
              Samtidigt tycker jag att det blir problematiskt att låsa fast
              allting vid denna skatteöversyn. Då blir ju ingenting gjort på
              en massa år. Det är unga människor, förstagångsköpare, här och
              nu som inte får chansen att komma in.
            </seg>
          </u>
          <u>
            <seg>
              En översyn av kreditrestriktionerna kan gå fortare. Man kan se
              över bolånetaket. Om man är rädd för att lösa upp restriktionerna
              för hela kollektivet kan man se över möjligheten, som många länder
              i vår omvärld gör, med startlån för förstagångsköpare. Det finns
              mycket att göra bortom skatterna. Det behöver inte vänta så länge.
            </seg>
          </u>
          <note type="speaker">
            Anf. 53 EMIL KÄLLSTRÖM (C) replik:
          </note>
          <u>
            <seg>
              Herr talman! Låt oss föra till protokollet att jag tycker att
              också Jakob Forssmed är klok.
            </seg>
          </u>
          <u>
            <seg>
              I Riksbankskommittén, som både jag och Forssmed är en del av,
              konstaterade vi gemensamt att en fråga måste gå lite snabbare.
              Det var frågan om kontanthantering. Där gick nämligen utvecklingen
              snabbt åt fel håll. Det vi då gjorde, alla partier tillsammans,
              var att vi kom överens om de frågorna först och skickade iväg
              ett delbetänkande.
            </seg>
          </u>
          <u>
            <seg>
              Jag tycker inte att vi ska utgå från att alla frågor ska låsas
              till ett slutdatum när vi börjar diskutera skatter. Finns det
              gemensamma pragmatiska vägar framåt om till exempel delar av bostadspolitiken
              måste vi kunna agera på ett sådant momentum.
            </seg>
          </u>
          <u>
            <seg>
              Vi pratar lite om påvens skägg, givet att processen inte är igång
              än. Jag hoppas att processen kommer igång så fort som möjligt,
              att ansvarstagande partier deltar pragmatiskt i detta och att
              vi löser ett antal av Sveriges problem. Det är därför vi är här,
              antar jag.
            </seg>
          </u>
          <note>
            (Applåder)
          </note>
          <note type="speaker">
            Anf. 54 ULLA ANDERSSON (V):
          </note>
          <u>
            <seg>
              Herr talman! Sedan Stefan Löfven valdes 2012 har Socialdemokraterna
              eftersträvat detta samarbete med Centerpartiet och Liberalerna,
              så politiken i denna budget är något som Socialdemokraterna har
              valt.
            </seg>
          </u>
          <u>
            <seg>
              Det är väl bara att gratulera den ekonomiska eliten. Det var
              ni som vann. Denna budget är er. Nitlotten drog undersköterskorna,
              de ekonomiskt utsatta, de sjuka, barnen i förskolan och de gamla
              i hemtjänsten. Tyvärr är den här regeringen inte er regering.
            </seg>
          </u>
          <u>
            <seg>
              Att bygga ett samhälle som håller ihop kräver såklart politiska
              reformer, politisk vilja och politiska prioriteringar. Att målet
              för denna budget inte har varit ett samhälle som håller ihop framgår
              mycket tydligt. En liten ekonomisk elit ska få det ännu bättre
              medan undersköterskans rop på värdiga villkor klingar ohörda.
            </seg>
          </u>
          <u>
            <seg>
              Dagen efter undersköterskeupprorets demonstrationer mot orimliga
              arbetsvillkor kunde vi läsa rubriken: Höginkomsttagarna skattejublar.
              Undersköterskorna vill ha ett arbete de orkar med och där kroppen
              och hjärnan håller. De vill ha tid att utföra sitt arbete på det
              sätt som behövs för att möta de äldres behov av omsorg och vård.
              De vill ha rimliga arbetstider så att de kan ha en fungerande
              fritid. Det kan tyckas vara skäliga villkor. Men på landets äldreboenden
              är sjukfallen nästan dubbelt så många som på övriga arbetsmarknaden.
              I hemtjänsten i Luleå förväntar sig arbetsgivaren att hemtjänstpersonalen
              ska fixa viktig dokumentation i obefintliga pauser samtidigt som
              de i sina scheman varken har kör- eller gångtider inlagda. Vi
              har ett förskoleuppror, ett skoluppror och ett undersköterskeuppror
              på grund av välfärdens underfinansiering. Och på grund av underfinansier
              ­ ingen är det alltför få som orkar vara kvar i jobbet. De flyr
              snarare därifrån.
            </seg>
          </u>
          <u>
            <seg>
              I Socialdemokraternas Sverige sliter kvinnorna ut sig i välfärden
              medan högavlönade och välbeställda män får stora skattesänkningar.
            </seg>
          </u>
          <u>
            <seg>
              Drygt 6 miljarder kostar skattesänkningarna för höginkomsttagarna.
              5 miljarder i generella statsbidrag får landets alla 290 kommuner
              och 20 re ­ gioner dela på. Viktigare än så är inte de nödvändiga
              verksamheterna inom vård, skola och omsorg. Där får de anställda,
              oftast kvinnor, lågavlönade och med stort ansvar, fortsätta att
              bära välfärden på sina axlar. Utslitna kroppar och hjärnor blir
              priset de får betala för att de tar det ansvar som politiken borde
              ta.
            </seg>
          </u>
          <u>
            <seg>
              Ett av överskottsmålets viktigaste syften var att vi skulle klara
              de demografiska förändringarna. De är här nu, men var är pengarna?
              Jaha, de gick till Danderyd i stället. Högavlönade män i Danderyd
              och Djursholm behöver inte demonstrera för att bli hörda. De får
              vad de vill ändå av det här 73-punktsgänget.
            </seg>
          </u>
          <u>
            <seg>
              The never ending story om den underfinansierade välfärden försätter
              sitt tondöva mummel och bryter sönder samhället och sammanhållningen.
              Ojämlikheten gror som maskrosorna har grott hemma i trädgården
              i somras.
            </seg>
          </u>
          <u>
            <seg>
              Visst finns det mycket bra i Sverige. Vi toppar många listor,
              och det kan vi ofta vara stolta över. Men vi toppar också listor
              som vi aldrig borde toppa. Till exempel har bara Schweiz och Cypern
              fler superrika per capita i Europa. Vi ligger på topplistan när
              det gäller den skevaste förmögenhetsfördelningen, och vi har under
              flera decennier ökat de ekonomiska klyftorna mest bland OECD-länderna.
            </seg>
          </u>
          <u>
            <seg>
              I Sverige är faktiskt ägarförhållandena som i England under 1600-talet.
              En av fem svenskar klarar inte en oförutsedd utgift på 12 000
              kronor utan att låna. Men vi har fler dollarmiljonärer än antalet
              invånare i Malmö. Och den tiondel av befolkningen med de största
              förmögenheterna beräknas äga tre fjärdedelar av den sammanlagda
              förmögenheten i Sverige.
            </seg>
          </u>
          <u>
            <seg>
              Men vi har ingen förmögenhetsskatt. Vi har ingen arvsskatt. Vi
              har en fastighetsskatt som är lika för en herrgård som för ett
              litet hus. Vi har en bolagsskatt som är otroligt låg, för att
              inte tala om skattefrälset inom 3:12-reglerna, där riskkapitalister,
              jurister och Icahandlare betalar betydligt mindre i skatt än en
              hårt arbetande undersköterska eller byggnadsarbetare. Sverige
              har blivit skatteparadiset för er med mycket pengar. Grattis till
              er!
            </seg>
          </u>
          <u>
            <seg>
              Medan bidragen – förlåt, jag menar avdragen – haglar över de
              rikaste i samhället stänger man demensboenden i Nordmaling. I
              Vindeln saknas pengar motsvarande 10 procent av budgeten. I Norrköping
              ska man spara 700 miljoner och i Hudiksvall motsvarande 120 tjänster.
              Sjuka tvingas leva utan ekonomisk ersättning.
            </seg>
          </u>
          <u>
            <seg>
              Socialdemokraterna är nog nöjda med sina nya borgerliga partner
              då de precis som Socialdemokraterna inte vill använda skattesystemet
              i sig för omfördelning – om det inte är från låginkomsttagare
              till höginkomsttagare, förstås. Så ojämlikheten traskar på mot
              ökade orättvisor, växande ekonomisk ojämlikhet och hopplöshet
              i stället för hopp och framtidstro. De 44 000 barn som år ut och
              år in lever i familjer där man inte ens har pengar till det mest
              basala, som mat, hyra, tandkräm och hushållspapper, får konstatera
              att denna regering inte är deras regering.
            </seg>
          </u>
          <u>
            <seg>
              McDonalds och RUT-bolagen kan däremot konstatera att det är deras
              regering. De får nu 6 miljarder per år för att anställa arbetskraft
              som de ändå skulle ha anställt. Centerpartiet får göra samma misstag
              som de gjorde förra gången, något mer begränsat dock. Förra gången
              kostade varje jobb motsvarande fyra jobb. Den här gången kanske
              det blir två till tre jobb. Ett jobb kan komma att kosta lika
              mycket som två eller tre jobb. Samtidigt skriker välfärden efter
              resurser.
            </seg>
          </u>
          <u>
            <seg>
              Vad dessa unga behöver är en utbildning – en gymnasieutbildning,
              en yrkesutbildning. Men vi har numera ett antal utbildningsplatser
              för arbetslösa som är på en nivå som på 1950-talet.
            </seg>
          </u>
          <u>
            <seg>
              Fru talman! Det går säkert att ta en annan väg. Utvecklingen
              är ju ingen naturlag. Vi skulle i stället kunna ge unga i fattiga
              bostadsområden hopp och framtidstro så att de känner att här finns
              en plats för mig. Här är jag välkommen och behövd. De satsar på
              mig, och det är jag värd.
            </seg>
          </u>
          <u>
            <seg>
              Barnfattigdom är ingen naturlag. Genom att bygga socialförsäkringssystem
              som håller ihop och inte lämnar människor i sticket vid sjukdom,
              arbetslöshet eller när en olycka sker kan föräldrar och barn få
              värdiga ekonomiska förhållanden. Behovet av nya gummistövlar eller
              en ny vinteroverall ska inte behöva leda till en gnagande oro.
              Ett biobesök eller en liten semestertur under sommarlovet ska
              inte behöva förbli en dröm utan kunna bli verklighet.
            </seg>
          </u>
          <u>
            <seg>
              Det går att ge kommande generationer en planet som är beboelig
              genom att investera i järnväg i hela landet, i kollektivtrafik,
              i snabbtåg och i energiomställning. Det går att bygga bort det
              fossila Sverige och bygga det förnybara landet.
            </seg>
          </u>
          <u>
            <seg>
              Det går att göra så att välfärden omfamnar fler människor och
              fler områden. Det går att göra så att välfärdens anställda kan
              få rimliga arbetsvillkor och bra löner. Det går faktiskt att göra
              så att de skattepengar vi betalar går till det de är avsedda för
              och inte till Academedias och Engelska Skolans ägare. Det går
              att få slut på vinstjakt i välfärden och på skatteflykt.
            </seg>
          </u>
          <u>
            <seg>
              Det går också att fördela resurser rättvist för allas vårt bästa.
              Det går att göra så att de bäst ställda betalar så att de sämst
              ställda kan få det bättre. Det går att bygga ett jämlikt Sverige.
              Vi har en gång varit världens mest jämlika land – låt oss bli
              det igen!
            </seg>
          </u>
          <u>
            <seg>
              Ekonomisk jämlikhet är nämligen bra för hela landets utveckling,
              både socialt och ekonomiskt. Det är en förutsättning för hållbarhet.
              I jämlika samhällen är tryggheten större och den ekonomiska tillväxten
              högre. Till och med skolresultat och hälsa är bättre. Även jämställdheten
              mellan kvinnor och män har kommit längre i jämlika länder.
            </seg>
          </u>
          <u>
            <seg>
              Fru talman! Det där med en politik för ekonomisk jämlikhet kan
              vi dock glömma den här mandatperioden. I förhandlingsrummet där
              budgeten tas fram finns ingen strävan efter jämlikhet. Där finns
              tyvärr enbart den ekonomiska elitens representanter.
            </seg>
          </u>
          <u>
            <seg>
              Återigen: Grattis till er i Djursholm och Danderyd! Det var ni
              som vann.
            </seg>
          </u>
          <note>
            (Applåder)
          </note>
          <note type="speaker">
            Anf. 55 JAKOB FORSSMED (KD) replik:
          </note>
          <u>
            <seg>
              Fru talman! Ulla Andersson är kritisk mot regeringen, tror jag
              att man kan säga. Bland annat talar hon om att politiken bryter
              sönder samhället.
            </seg>
          </u>
          <u>
            <seg>
              Då är min fråga: Är det här ett spel för galleriet? Ulla Andersson
              är ju den som håller regeringen under armarna. Hon kan köra regeringen
              av banan och tvinga fram en ny politisk process och en möjlig
              ny politisk inriktning med större satsningar på vård och omsorg,
              exempelvis.
            </seg>
          </u>
          <u>
            <seg>
              Jag är inte överens med Vänsterpartiet i särskilt många frågor,
              även om vi är överens ibland. Vi är inte överens om företagspolitik
              och hur man ska driva politik för ekonomisk tillväxt och så. Men
              vi skulle tillsammans kunna vara emot att den här regeringen får
              fortsätta. Det skulle vi snart kunna åstadkomma i den här kammaren.
            </seg>
          </u>
          <u>
            <seg>
              Man undrar lite vad det står på det papper som Jonas Sjöstedt
              har berättat att vi aldrig kommer att få se. Står det att regeringen
              lovar att driva en viss politik och att Vänsterpartiet ska få
              skälla på den politiken under den här mandatperioden? Eller är
              den kritik som Ulla Andersson riktar här från talarstolen på riktigt?
            </seg>
          </u>
          <note type="speaker">
            Anf. 56 ULLA ANDERSSON (V) replik:
          </note>
          <u>
            <seg>
              Fru talman! Vänsterpartiet lade ned sina röster vid statsministeromröstningen,
              precis som Moderaterna gjorde 2014. Då tyckte jag att Moderaterna
              hade väldigt rätt i att skälla på den regering som då fanns. Det
              var deras uppgift som opposition.
            </seg>
          </u>
          <u>
            <seg>
              Jag tycker att Vänsterpartiet har samma rätt att skälla på den
              här reger ­ ingen som Moderaterna hade då. Och nej, Moderaterna
              och Kristdemo ­ kraterna med stöd av Sverigedemokraterna är inte
              en regering som jag skulle förorda. Självklart får dock den här
              regeringen stå för sin politik – att de vill öka den ekonomiska
              ojämlikheten, underfinansiera välfärden och lämna landet skört
              när lågkonjunkturen nu kommer att rulla in.
            </seg>
          </u>
          <u>
            <seg>
              Vi är inte beredda på detta bland annat till följd av Kristdemokraternas
              och Moderaternas budget som slaktade Arbetsförmedlingen och som
              den här regeringen i stora delar låter ligga kvar. Jag beklagar
              det.
            </seg>
          </u>
          <u>
            <seg>
              Det vi behöver göra är ju att samla de rörelser som nu finns
              runt om i landet där man skär ned på välfärden – undersköterskeuppror,
              läraruppror och förskoleuppror – och visa att det är nog nu. Vi
              kan inte fortsätta att ha en underfinansierad välfärd.
            </seg>
          </u>
          <u>
            <seg>
              Jag tror att denna rörelse kommer att växa sig så stark att vi
              i valet 2022 kommer att ha en vänstermajoritet i det här landet,
              och då kommer vi att ha en ekonomisk jämlikhet som växer och en
              välfärd som får mer resurser. Fram till dess är det en kamp.
            </seg>
          </u>
          <note>
            (Applåder)
          </note>
          <note type="speaker">
            Anf. 57 JAKOB FORSSMED (KD) replik:
          </note>
          <u>
            <seg>
              Fru talman! Jag konstaterar ändå att jag har hört Vänsterpartiet
              säga att man är beredda att använda sitt misstroende mot regeringen
              om de skulle lägga fram förslag om marknadshyror i nyproduktion.
            </seg>
          </u>
          <u>
            <seg>
              Man kan säga mycket om den reformen, men den bryter inte sönder
              landet, vilket Ulla Andersson säger att den politik som regeringen
              nu för gör. Ändå är hon inte beredd att tvinga fram en ny politisk
              process med en annan politisk inriktning som vi faktiskt inte
              på förhand kan veta vilken den är. Det är inte så att det med
              nödvändighet blir de alternativ som Ulla Andersson pekar på som
              skulle stå mot varandra.
            </seg>
          </u>
          <u>
            <seg>
              Det är bara en fråga och en fundering kring detta, och då har
              vi fått ett svar: Vänsterpartiet kommer inte mot bakgrund av den
              politik som reger ­ ingen lägger fram att misstro denna regerings
              politik fram till nästa val.
            </seg>
          </u>
          <note type="speaker">
            Anf. 58 ULLA ANDERSSON (V) replik:
          </note>
          <u>
            <seg>
              Fru talman! Vänsterpartiet har sagt att vi är beredda att agera
              om reger ­ ingen gör inskränkningar i LAS eller inför marknadshyror.
            </seg>
          </u>
          <u>
            <seg>
              Jakob Forssmed tror inte att marknadshyror bryter sönder det
              här landet. Jakob Forssmed kanske skulle klara av marknadshyror,
              men jag tänker på alla de undersköterskor, byggnadsarbetare och
              pensionärer som skulle få hyreshöjningar med flera tusen i månaden.
              Inte kommer deras inkomster att stiga så att de klarar av den
              hyreshöjningen.
            </seg>
          </u>
          <u>
            <seg>
              Jag förstår att Jakob Forssmed inte är så bekymrad över att folk
              behöver lämna sina hem, men mig bekymrar det djupt. Marknadshyror
              skulle kasta omkull livet för väldigt många människor. Det är
              bara att se på de renoveringar som sker nu. Alldeles nyligen kunde
              vi i tidningen läsa om en pensionär som sa att hans hyra skulle
              höjas med 4 000 kronor, och det klarade han och frun inte av.
              De tvingas flytta, men vart? Det finns inga bostäder.
            </seg>
          </u>
          <u>
            <seg>
              Jag tycker att det är ett stort och allvarligt samhällsproblem,
              och marknadshyror skulle bara spä på det.
            </seg>
          </u>
          <note>
            (Applåder)
          </note>
          <note type="speaker">
            Anf. 59 JAKOB FORSSMED (KD):
          </note>
          <u>
            <seg>
              Fru talman! Det är ekonomisk sensommar. Hösten är i antågande.
              Solen tittar fortfarande fram, men det blir kallare. Mörka moln
              drar in: handelskrig mellan USA och Kina, brexit, eskalerande
              konflikter i Mellan ­ östern och ett EU som inte uppvisar nödvändig
              handlingskraft.
            </seg>
          </u>
          <u>
            <seg>
              Vi ser också en växande nationalegoism utmana internationell
              samverkan. I dess kölvatten ökar polarisering och konflikt. Kampen
              mot fattigdom och klimatförändringar försvåras. Demokrati och
              mänskliga rättigheter trängs tillbaka.
            </seg>
          </u>
          <u>
            <seg>
              Denna nationalegoism påverkar också internationell ekonomi, handel
              och framtidstro. Dystrare ekonomiska utsikter, konjunkturellt
              och strukturellt, slår mot ett litet, handelsberoende land som
              Sverige.
            </seg>
          </u>
          <u>
            <seg>
              Fru talman! Nu ser vi att sysselsättningen minskar. The Economist
              uppmärksammar att arbetslösheten nu ökar snabbt i Sverige. Sverige
              är på 22:a plats, tror jag, i den europeiska arbetslöshetsliga
              som regeringen till alldeles nyligen hade som mål att Sverige
              skulle toppa.
            </seg>
          </u>
          <u>
            <seg>
              Sverige betalar ett högt pris för den passivitetens politik som
              har bedrivits under lång tid. Utsatta personer på arbetsmarknaden
              som i högkonjunktur har fått stå i jobbens telefonkö och bara
              höra ”du behåller din plats i kön” riskerar nu en helt bruten
              linje. Det blir tyst i luren. ”Det finns ingen plats för dig.”
            </seg>
          </u>
          <u>
            <seg>
              123 000 personer har väntat olagligt länge på specialistvård
              eller ope ­ ration på grund av ett sjukvårdssystem som inte fungerar.
              ”Det finns inte tid för dig.” Sjuka äldre blir sämre när ensamhet
              och isolering kryper längs väggarna i väntan på en äldreboendeplats.
              ”Det finns inte rum för dig.”
            </seg>
          </u>
          <u>
            <seg>
              Fru talman! Problemen är tydliga. Välfärdspersonalen i Kommunsve
              ­ rige slår larm om orimliga arbetsvillkor. Kommuner brottas med
              sviktande ekonomi, som kommer att förvärras om konjunkturen viker.
              Skolmiss ­ lyckandena är orimligt många och förstärker utanförskapet.
              Enkla dröm ­ mar – och tillväxt – hotas när vanliga inkomsttagare
              inte kan få en egen bostad och flytta till det nya jobbet. Den
              trygghetskris som under lång tid växt i styrka har slagit ut med
              full kraft. Där blir oskyldiga offer för vapen ­ våldet, och statens
              våldsmonopol urholkas när mörkret flyter ut längs våra gator och
              skuggorna blir längre.
            </seg>
          </u>
          <u>
            <seg>
              Fru talman! Sverige är ändå ett fantastiskt land med stora möjligheter.
              Det finns rikedomar, hårt arbetande människor, entreprenörskap,
              myndigheter som ger samhällsservice och stadga, ljusnande framtider
              för många, tillit, kärlek och civilsamhällets solidaritet och
              värme. Den moderata och kristdemokratiska budgeten tillförde stora
              resurser till vård, polis och försvar samt kommuner. Breda grupper
              fick sänkt skatt på arbete och pension. Det blev fler utbildningsplatser
              och borttagen särskild löneskatt för äldre som jobbar, liksom
              fler äldreboenden. Reformer har påbörjats – men det räcker inte.
            </seg>
          </u>
          <u>
            <seg>
              Det finns grundläggande samhällsfunktioner som inte fungerar
              som de ska, och jag har många gånger här i kammaren pekat på hur
              tilliten och värmen då kan få svårare att spridas – och hur även
              tillväxt och affärsmöjligheter kan påverkas negativt när tilliten
              avtar. Det kan bli mer ”jag och mitt” än ”vi och vårt”. Men ”Förbanna
              inte mörkret, tänd ett ljus!”, brukar man säga. Rätt så! Politiker
              har ett ansvar att inte svartmåla och underblåsa rädsla för att
              sedan kapitalisera på den. Politikens kraft ska användas så att
              hopp kan växa och ljus förstärkas.
            </seg>
          </u>
          <u>
            <seg>
              Framtidstro för verkligen Sverige framåt, men det sker inte genom
              långa regeringsförklaringar om att allt ska bli bättre. Frånvaron
              av fokus bör heller inte förväxlas med framtidstro. Januaripartiernas
              budget präglas tyvärr alltför mycket av spridda reformskurar som
              svarar lite mer mot partiinterna behov och lite mindre mot samhällets
              behov. Det duger inte, utan nu måste politiken orka rikta sökarljuset
              dit där det skymmer och lägga sina begränsade resurser på det
              mest angelägna. Politiken måste få en annan riktning – ja, den
              måste få en riktning.
            </seg>
          </u>
          <u>
            <seg>
              Där Alliansens signum var en gemensam analys av samhällets problem
              och ett gemensamt utarbetande av reformer för att möta dem är
              januaripartiernas propositioner produkter som är präglade av ett
              slags politiskt påtvingeri där partier ska genomföra politik som
              de kanske har bekämpat i decennier. Detta leder till en brist
              på ansvarstagande – man säger: ”Någon annan ville ha den här reformen,
              inte vi.” Det gäller värnskatt, friår – förlåt, utvecklingstid
              – familjevecka, ingångsavdrag, arbetsrätt, hyresrättsfixeringen,
              ja, listan kan göras lång. Ibland tar inte ens de som tryckt igenom
              de mest radikala förslagen ansvar för dem när de möter verkligheten.
            </seg>
          </u>
          <u>
            <seg>
              Det finns förstås sådant som är bra i budgeten; det finns satsningar
              på snabbare integration och språkkunskaper, förbättringar för
              utsatta äldres ekonomi enligt Pensionsgruppens förslag, förstärkta
              möjligheter för sjuksköterskor, satsningar på våtmarker och pollinerande
              insekter. Det är mycket bra. Ambitionen att underlätta för företag
              så att fler jobb kan växa fram finns också. Men när alla dessa
              reformbloss har slocknat i natten saknas de stora reformer och
              resurser som liksom ska lysa vägen för vården. Nu behövs reformer
              som på kort sikt ger mer resurser till att förbättra primärvården,
              öka antalet vårdplatser och ge rekryteringsmöjligheter inte minst
              i glesbygd. Det behöver också tillföras av de nya resurserna.
              Vi behöver släppa loss kraften i vården och påbörja övergången
              till en landstingsfri sjukvård.
            </seg>
          </u>
          <u>
            <seg>
              Samma sak gäller tryggheten. Det duger inte att domstolarna får
              mind ­ re än hälften av vad de har begärt. Snabba reaktioner behövs,
              inte minst för unga lagöverträdare, och en satsning måste till
              för att locka tillbaka poliser som lämnat yrket. Det är ett underbetyg
              för staten att 14 erfarna poliser i dessa tider använder sitt
              kunnande för att lösa påhittade brott i dokusåpor i stället för
              att lockas tillbaka till polisen. Socialtjänsten måste stärkas
              och få bättre verktyg, vilket polisen också länge har efterlyst.
            </seg>
          </u>
          <u>
            <seg>
              Fru talman! Vi måste nu få till sociala reformer som förebygger
              ohälsa och utanförskap även på sikt, motar ensamheten bland barn
              och äldre och ökar motståndskraften mot psykisk och fysisk ohälsa.
              Vi måste få miljardsatsningar på äldreboenden och på äldreomsorgens
              personal, inte minst för att värna deras möjlighet till hälsa
              och familjeliv. Vård, omsorg, trygghet och skattelättnader för
              låginkomsttagare och breda grupper måste gå före slopad värnskatt.
              Men tyvärr blev det tydligt redan i våras, fru talman, att det
              under den sista förhandlingsnatten är välfärden som får stå tillbaka.
            </seg>
          </u>
          <u>
            <seg>
              Med 25 miljarder i nya resurser i reformutrymme lägger regeringen
              60 miljoner på äldreomsorgen. Samtidigt låter man besparingarna
              på äldreomsorgen från i våras, på ungefär 300 miljoner, ligga
              kvar. Med 25 miljarder i reformutrymme får skolan netto 100 miljoner
              mer. I vården är det något bättre, men det är fortfarande ganska
              låga summor. Regering ­ en har 25 miljarder i reformutrymme, och
              det är bra att den satsning på kommunerna som var aviserad ligger
              kvar – men det är bara 580 nya mil ­ joner till kommunerna. Jag
              tycker att detta illustrerar en oförmåga att prio ­ ritera några
              av de stora utmaningarna för Sverige. Jag tycker inte att det
              riktigt duger.
            </seg>
          </u>
          <u>
            <seg>
              Vi var beredda att ta över ledarskapet för Sverige. Nu blev det
              inte så, men vi står redo varje dag att ta över regeringsmakten.
              Sverige har många utmaningar och problem, och dessa kommer inte
              att vara lätta att åtgärda, oavsett regering. Det kommer att ta
              tid och vara besvärligt, men därför krävs särskild klokskap för
              att använda resurserna ännu mer rätt, vara mer pricksäker och
              välja rätt områden. Det handlar om att använda de begränsade resurser
              man har till sitt förfogande till att göra det som är allra mest
              angeläget här och nu. Då kan vi gå i närkamp med de samhällsproblem
              vi ser. Med kloka, fokuserade och kraftfulla reformer kan vi stärka
              trygghet, välfärd, arbete, öppenhet, idealitet och gemenskap.
            </seg>
          </u>
          <u>
            <seg>
              Vi kan bygga ett bättre samhälle tillsammans, där politiken gör
              sin del – för gamla och nya svenskar, i alla gemenskaper som familjer,
              föreningar, församlingar och företag. Vi kan göra det för ett
              samhälle där vi inte lämnar någon efter oss men inte heller håller
              någon tillbaka.
            </seg>
          </u>
          <note>
            (Applåder)
          </note>
          <note type="speaker">
            Anf. 60 ULLA ANDERSSON (V) replik:
          </note>
          <u>
            <seg>
              Fru talman! Jag reagerade på det Jakob Forssmed sa om att Kristdemokraterna
              är beredda varje dag att ta över och regera det här landet. Det
              betyder, förstår jag, att ni är beredda att göra det med Sverigedemokraternas
              stöd, Jakob Forssmed.
            </seg>
          </u>
          <u>
            <seg>
              Jag tyckte att du pratade om skymningspolitik, och jag skulle
              vilja säga att det väl är Sverigedemokraternas politik om något.
              I den är människovärdet inte så stort, och man målar ut människor
              som fiender eller misstänkliggör dem och sprider otrygghet. Jag
              tycker inte att det borde vara en samarbetspartner för ett parti
              som säger sig stå upp för människovärdet, men Kristdemokraterna
              verkar ha valt den vägen. Jag beklagar det djupt. Men var det
              detta Jakob Forssmed menade när han sa att han var beredd att
              ta över det här landet redan i morgon?
            </seg>
          </u>
          <note type="speaker">
            Anf. 61 JAKOB FORSSMED (KD) replik:
          </note>
          <u>
            <seg>
              Fru talman! Tack för frågan, Ulla Andersson! Vi har en budget
              i Sverige som antogs i denna kammare i vintras. Den var framförhandlad
              mellan Moderaterna och Kristdemokraterna och antogs här. Den hade
              inte förhandlats på något sätt med Sverigedemokraterna.
            </seg>
          </u>
          <u>
            <seg>
              Jag tycker att det är ett oppositionspartis uppgift att varje
              dag vara beredd att ta över regeringsmakten och försöka göra det
              man kan för att lösa de samhällsproblem som finns. Kristdemokraterna
              har bestämt sig för att prata med alla partier i Sveriges riksdag
              i enskilda sakfrågor i utskotten, men vi har inget organiserat
              samarbete med Sverigedemokraterna. Vi har inget budgetsamarbete
              – och inget planerat regeringssamarbete heller, för den delen
              – med Sverigedemokraterna.
            </seg>
          </u>
          <note>
            (Applåder)
          </note>
          <note type="speaker">
            Anf. 62 ULLA ANDERSSON (V) replik:
          </note>
          <u>
            <seg>
              Fru talman! Vad jag har förstått har Kristdemokraternas partiledare
              uttalat att man är beredd att samarbeta med Sverigedemokraterna
              i enskilda frågor. Därmed har man öppnat dörren för ett samarbete,
              och Jakob Forssmed vet ju att stöd för ens politik knappast är
              gratis i förlängningen.
            </seg>
          </u>
          <u>
            <seg>
              Jakob Forssmed säger att man är beredd att jobba i enskilda frågor
              och försöka göra det man kan. Vi kan ju ta värnskatten, som är
              en väldigt orättvis skattesänkning där framför allt de boende
              i Djursholm och Danderyd värnas medan de i Dorotea, Nordmaling
              och Örnsköldsvik får betala ett högt pris eftersom välfärden är
              kraftigt underfinansierad.
            </seg>
          </u>
          <u>
            <seg>
              Skulle Kristdemokraterna kunna vara intresserade av att jobba
              för att vi tar bort värnskatten ur denna budget? Att lägga pengarna
              på sjukvård och äldreomsorg skulle ju kunna vara något – det skulle
              det här landet behöva.
            </seg>
          </u>
          <note type="speaker">
            Anf. 63 JAKOB FORSSMED (KD) replik:
          </note>
          <u>
            <seg>
              Fru talman! Kristdemokraterna kommer inte i vårt budgetalternativ
              att prioritera att avskaffa värnskatten. Före detta kommer vi
              att prioritera satsningar på äldreomsorgen, vården och rättsväsendet.
              De skattesänkningar vi gör kommer att ha en annan skatteprofil,
              så att fler får del av skattelättnader – fler som sliter och släpar
              och tar sig till arbetet. På den punkten är detta vår politik
              och det som vi kommer att gå fram med.
            </seg>
          </u>
          <u>
            <seg>
              Jag värnar också vår budgetprocess i riksdagen. Det går inte
              att bryta ut enskilda saker. Jag tycker att det är en god ordning
              att man tar saker och ting i ett sammanhang. Det är en god ordning,
              som har tjänat Sverige väl.
            </seg>
          </u>
          <u>
            <seg>
              Det förvånar mig lite att Ulla Andersson skulle vilja bryta sönder
              den samlade budgetprocess vi har. Jag tycker inte att det vore
              en god ordning, och det är inte något jag pläderar för.
            </seg>
          </u>
          <u>
            <seg>
              Jag har redan förklarat detta för Ulla Andersson i denna kammare:
              Om Ulla Andersson är beredd att säga att denna regering har förbrukat
              sitt förtroende och att det borde prövas i kammaren huruvida statsministern
              åtnjuter förtroende kan vi göra det.
            </seg>
          </u>
          <note type="speaker">
            Anf. 64 KAROLINA SKOG (MP) replik:
          </note>
          <u>
            <seg>
              Fru talman! Klimatkrisen är här och nu; den är inte någon annanstans.
              Den behöver inte åtgärdas någon annanstans utan nu.
            </seg>
          </u>
          <u>
            <seg>
              Förra hösten blev det tyvärr svart på vitt att det blir en slakt
              på miljö ‑ och klimatpolitiken när moderater, kristdemokrater
              och sverigedemokrater får välja. Ebba Busch Thor förklarade denna
              miljöslakt med att man drog ned på det som var kul men inte nödvändigt.
            </seg>
          </u>
          <u>
            <seg>
              Listan på vad Ebba Busch Thor tydligen tycker är kul men inte
              nödvändigt kan göras lång. Det handlar om pengar till miljöövervakning,
              det vill säga att myndigheter följer utvecklingen i naturen och
              märker hur gifter sprids och hur det går för olika arter. Det
              handlar om skydd av den allra mest värdefulla naturen och om utvecklingen
              av våtmarker. Det handlar om sanering av förorenade områden. Det
              handlar också om miljötillsyn, vilket är att myndigheter reagerar
              och agerar mot miljöbrott – detta görs framför allt av våra länsstyrelser.
            </seg>
          </u>
          <u>
            <seg>
              När Brå meddelar att det finns tydliga samband mellan miljöbrott
              och organiserad brottslighet avfärdar Kristdemokraternas partiledare
              arbetet med att beivra detta som ”kul”. Jag tycker att det sannerligen
              är provocerande.
            </seg>
          </u>
          <u>
            <seg>
              Jag vill ge Jakob Forssmed möjlighet att förklara hur Kristdemokraterna
              ser att vi kan bedriva ett miljöarbete i detta land utan att våra
              myndigheter har möjlighet att utföra sina mest grundläggande uppgifter.
            </seg>
          </u>
          <note type="speaker">
            Anf. 65 JAKOB FORSSMED (KD) replik:
          </note>
          <u>
            <seg>
              Fru talman! Jag tycker att detta var en lite slirig tolkning
              av Ebba Busch Thor. Det var ju vissa inslag i till exempel den
              miljöpolitik som bedrevs som särskilt åsyftades. Inte minst gällde
              det elcykelpremien – vi har varit starkt kritiska till om det
              är rimligt att lägga den typen av pengar på den typen av insats
              på en fungerande marknad där försäljningen fungerar väldigt bra
              i alla fall. Det var framför allt denna typ av åtgärder som åsyftades
              med dessa utsagor. Jag tror inte att hon specifikt talade om miljöövervakning
              i det sammanhanget.
            </seg>
          </u>
          <u>
            <seg>
              Jag kan se att det blev väldigt mycket kvar till att bedriva
              en offensiv, kraftfull miljöpolitik i Sverige även med de förändringar
              som vi gjorde.
            </seg>
          </u>
          <u>
            <seg>
              Sedan tycker jag att Miljöpartiet självt borde göra en hemläxa
              och se över Klimatklivet ordentligt. Det har ju kritiserats av
              både Riksrevisionen och Konjunkturinstitutet. Det kanske är förändrat
              nu – jag har inte hunnit läsa i detalj vilka ändringar av Klimatklivet
              som föreslås i denna budget – men det har ju varit ineffektivt.
              Det har inte fungerat tillräckligt väl. Det har inte lett till
              de utsläppsminskningar som Miljöpartiet har hoppats på.
            </seg>
          </u>
          <u>
            <seg>
              Man kan inte bedriva en ineffektiv politik med skattebetalarnas
              pengar. Då behöver man ompröva den och se om man kan göra saker
              bättre.
            </seg>
          </u>
          <note type="speaker">
            Anf. 66 KAROLINA SKOG (MP) replik:
          </note>
          <u>
            <seg>
              Fru talman! Vi har ju facit, eftersom denna budget gick igenom
              i riksdagen och fick genomslag i våras. Det var tydligt att till
              exempel myndigheternas miljötillsynsarbete blev underfinansierat;
              de kunde inte längre kontrollera företag på det sätt som de gjort
              tidigare. Forskare slog larm om att miljöövervakningen haltade.
              Det var det som faktiskt skedde.
            </seg>
          </u>
          <u>
            <seg>
              Citatet från Ebba Busch Thor är ett citat. Hon beskrev det som
              att ni hade dragit ned det som var kul.
            </seg>
          </u>
          <u>
            <seg>
              Det finns självklart skäl att utvärdera och effektivisera klimatpolitiken,
              och Klimatklivet kommer att förändras utifrån kritik från bland
              annat Riksrevisionen. Det är ett ständigt arbete. Men det håller
              inte att använda detta som ursäkt för att slakta det som är basen
              i miljöpolitik. Det handlar om att man vill göra mindre – inte
              annorlunda.
            </seg>
          </u>
          <note type="speaker">
            Anf. 67 JAKOB FORSSMED (KD) replik:
          </note>
          <u>
            <seg>
              Fru talman! Jag tycker att det är otroligt viktigt att vi har
              en effektiv och bra klimatpolitik och miljöpolitik.
            </seg>
          </u>
          <u>
            <seg>
              Jag kan se att ni i ändringsbudgeten ändrade på en del av de
              saker som skedde med den moderata och kristdemokratiska budgeten.
              Det tyckte jag var bra. Det är precis så en ändringsbudget ska
              fungera – man ser att någonting inte blev exakt som man ansåg
              och ville att det skulle vara, och då ändrar man det när det är
              dags för ändringsbudget. Det hade vi också gjort om vi hade fått
              chansen. Vi matchade också flera av de ändringar som ni föreslog.
            </seg>
          </u>
          <u>
            <seg>
              Vår ambition var att få en mer effektiv politik och att ta bort
              en hel del av det som ni nu återinför, som har dömts ut som ineffektivt
              för att nå fram till klimatmålen. Vi får återkomma och se vem
              som kan bedriva en politik som faktiskt klarar av detta och som
              kan göra det på ett effektivt sätt. Vi har väldigt många behov,
              och vi har inte råd att slösa bort skattekronor på klimatpolitik
              som inte fungerar.
            </seg>
          </u>
          <note>
            (Applåder)
          </note>
          <note type="speaker">
            Anf. 68 MATS PERSSON (L):
          </note>
          <u>
            <seg>
              Fru talman och åhörare! Historien lär oss att det var företagare
              som byggde det svenska välståndet. Det var entreprenörer som byggde
              upp internationellt konkurrenskraftiga företag. Det är detta som
              har gjort vårt lands resa från ett fattigt till ett rikt land
              möjlig.
            </seg>
          </u>
          <u>
            <seg>
              Jag är själv uppvuxen i småländska Markaryd, utmed E4:an. Där
              ligger värmepumpstillverkaren Nibe, som konkurrerar på världsmarknaden
              och säljer produkter på fem kontinenter.
            </seg>
          </u>
          <u>
            <seg>
              Jag bor i Lund, som är min hemstad sedan 20 år tillbaka. Där
              stoltserar många gamla och nya företag som utvecklar de bästa
              och mest moderna tekniker som finns att hitta på denna planet.
            </seg>
          </u>
          <u>
            <seg>
              Det är denna företagaranda, som har kompletterats med hårt arbete
              och människor som har levt efter devisen ”gör din plikt, kräv
              din rätt”, som har byggt och gjort Sverige till ett rikt land.
            </seg>
          </u>
          <u>
            <seg>
              Historien lär oss att det är när företagen anställer och växer
              som vi bygger vår gemensamma välfärd. Det är när barn ser kopplingen
              mellan att mamma och pappa går till jobbet på morgonen och att
              det finns mat på bordet på kvällen som arbetslinjen överförs från
              en generation till nästa.
            </seg>
          </u>
          <u>
            <seg>
              Det är när människor står på egna ben och försörjer sig själva
              som friheten blomstrar. Det är så vi bygger ett modernt välfärdsland.
            </seg>
          </u>
          <u>
            <seg>
              Med denna historiska erfarenhet är det allvarligt att vi ser
              ett antal orosmoln på den svenska himlen som specifikt gäller
              i Sverige. Ett sådant är att bnp per capita växer långsamt och
              att ekonomin inte är så produktiv som vi vill att den ska vara.
              Ett annat orosmoln är att företagens investeringar i forskning
              och utveckling har fallit med över 20 procent mellan 2003 och
              2014, vilket motsvarar 20 miljarder mindre som årligen investeras
              i den nyaste och senaste tekniken.
            </seg>
          </u>
          <u>
            <seg>
              Detta är inte bara statistik. Vi ser det till exempel när det
              gäller 5G-teknik, nästa generations mobiltelefoni. Den utvecklingen
              sker inte i Europa utan i USA och Asien. Det är där utbyggnaden
              av den nya tekniken sker. Detta drabbar på sikt Sverige.
            </seg>
          </u>
          <u>
            <seg>
              Fru talman! Den globala konkurrensen är stenhård – står Sverige
              still springer andra länder förbi. På samma sätt som svenska företag
              varje dag funderar på hur de ska vara bättre än sin danska, tyska
              eller brittiska konkurrent behöver Landet Sverige AB fundera på
              hur vi ska kunna ha bättre ekonomiska villkor här än i konkurrentländer
              som USA, Tyskland och Storbritannien. Sverige, som en liten, öppen
              ekonomi i norra Europas utkanter, måste ha bättre ekonomiska villkor
              än våra konkurrentländer. Vi är ett litet, exportberoende land.
            </seg>
          </u>
          <u>
            <seg>
              Fru talman! I den här budgeten har Liberalerna drivit igenom
              en politik som just handlar om att företagen ska kunna växa och
              anställa. Ska vi ha de bästa villkoren i världen kan vi inte längre
              ha världens högsta marginal ­ skatt på arbete. Och för att locka
              hit kompetens och för att företagen ska kunna investera i forskning
              och utveckling höjer vi det avdrag som finns för just den typen
              av medarbetare. Vi sänker flyttskatten med 2,4 miljarder, som
              gör att bostadsmarknaden fungerar bättre och därmed också arbets
              ­ marknaden.
            </seg>
          </u>
          <u>
            <seg>
              Vi tar nu steg för att göra den svenska ekonomin mer konkurrenskraftig.
              Och vi tar steg i den här budgeten för att också modernisera den
              svens ­ ka ekonomin. Vi vet att klimatfrågan är här och nu och
              måste lösas med politiska initiativ, men den nya tekniken och
              näringslivet är grunden för att kunna lösa klimatfrågan. Vi har
              i budgeten bland annat drivit igenom en elektrifieringskommission
              som ska påskynda elektrifieringen av våra vägar och se till att
              den tunga trafiken kan bli mer hållbar. Svenska företag ska utveckla
              den modernaste teknik som finns för att lösa klimatfrågan. Det
              är vår politiska vision.
            </seg>
          </u>
          <u>
            <seg>
              Fru talman! Jag känner en stor frustration över att ingen tar
              itu med samhällsproblemen. Politiken fastnar i långa diskussioner
              och käbbel, och det handlar för mycket om politiskt spel och för
              lite om att lösa de samhällsproblem vi ser i Sverige i dag.
            </seg>
          </u>
          <u>
            <seg>
              Liberalernas roll i svensk politik är att driva Sverige i liberal
              riktning och se till att vi nu kan förändra politiken för att
              kunna ta itu med de här problemen.
            </seg>
          </u>
          <u>
            <seg>
              Sverige är ett land med otroligt stora möjligheter men också
              med stora problem. Om man, som jag, bor i Skåne kan man inte komma
              undan hur de kriminella gängen inte bara blir starkare utan kommer
              allt djupare in i allt större delar av det svenska samhället.
              Det handlar om Malmö, Kristianstad och Helsingborg, för att ta
              tre exempel där vi ser hur städer förpes ­ tas av de kriminella
              gängens framfart.
            </seg>
          </u>
          <u>
            <seg>
              Vi har under sommaren kunnat se hur utländska stöldligor opererar
              ganska fritt, stjäl saker i Sverige och kan lämna vårt land utan
              att myndigheterna har befogenheter eller pengar för att kunna
              stoppa införsel av vapen och narkotika eller utförsel av det som
              stöldligor tar med sig från vårt land.
            </seg>
          </u>
          <u>
            <seg>
              Fru talman! Därför har det varit viktigt för Liberalerna i den
              här budgeten att stå upp för och stärka rättssamhället.
            </seg>
          </u>
          <u>
            <seg>
              I vintras tog den här kammaren ett beslut, när Moderaternas och
              Kristdemokraternas budget gick igenom, som verkligen var steg
              i rätt riktning när det gäller rättsväsendet. Det tillsköts då
              mycket pengar till i huvudsak polisen. Den inriktningen på politiken
              fortsätter vi med nu. Liberalerna drev igenom att den politiken
              ska fortsätta. Och det är inte bara polisen som får mer pengar
              utan också andra myndigheter inom rättsväsendet. Det satsas uppemot
              4 miljarder under mandatperioden till rättsväsendets alla centrala
              myndigheter, därför att vi måste bryta de kriminella gängens framfart.
            </seg>
          </u>
          <u>
            <seg>
              Trygghet handlar också om försvaret. Ett nyckfullt Ryssland ökar
              risken för en väpnad konflikt i vårt geografiska närområde. Den
              politiska majoritet som fanns i Försvarsberedningen i våras har
              gjort att det i budgeten avsätts pengar till Försvaret i enlighet
              med majoritetens förslag i Försvarsberedningen. Det är en framgång,
              inte för enskilda politiska partier utan för Sverige som land,
              att säkerställa att vi kan stå upp för trygghet när det blåser
              i vår omvärld och när Ryssland blir alltmer aggressivt.
            </seg>
          </u>
          <u>
            <seg>
              Fru talman! Den svenska välfärdsstaten tycker jag är någonting
              att känna stolthet över. Den ger alla människor eller har åtminstone
              som syfte att ge alla människor samma livschanser. Det handlar
              om att ge människor trygghet. Det handlar om att staten ska finnas
              där när man ibland behöver statens trygghet.
            </seg>
          </u>
          <u>
            <seg>
              Därför är det få saker som bekymrar mig så mycket som när vi
              nu ser att skolresultaten är på för låga nivåer, att lärarbristen
              växer och att kommunerna har en tuff och ansträngd ekonomi. Hundratusentals
              unga lever under hedersrelaterat våld och förtryck, och personer
              med funktionsnedsättning blir i dag av med det stöd och den frihet
              som de har rätt till.
            </seg>
          </u>
          <u>
            <seg>
              Därför prioriterar Liberalerna i budgeten just skolan och insatser
              mot hedersrelaterat våld och förtryck. Vi gör det därför att vi
              menar och tror att välfärdsstaten är någonting som vi ska slå
              vakt om och värna, och det krävs politiska prioriteringar för
              att göra det.
            </seg>
          </u>
          <u>
            <seg>
              Fru talman! Sverige ska vara möjligheternas land. Det ska vara
              ett land där det faktiskt inte spelar någon roll var man är uppvuxen
              eller bor, om det är i södra eller i norra Sverige, om man har
              rötter i ett annat land eller är född här. Det ska vara ett land
              där det är möjligt att göra klassresor och där det spelar mindre
              roll varifrån man kommer och mer vart man är på väg, ett samhälle
              där vi inte ser miljardärer utan fattigdom som problemet. Den
              största klyftan går mellan den som har ett arbete och den som
              inte har ett arbete, och det är den klyftan vi ska bekämpa.
            </seg>
          </u>
          <u>
            <seg>
              Ett Sverige som är möjligheternas land är ett Sverige där barn
              ska ha rättigheter och där vi måste bryta den ojämställdhet som
              trots allt finns – ett samhälle som fokuserar på att det är viktigare
              vart man är på väg än varifrån man kommer.
            </seg>
          </u>
          <note>
            (Applåder)
          </note>
          <note type="speaker">
            Anf. 69 ELISABETH SVANTESSON (M) replik:
          </note>
          <u>
            <seg>
              Fru talman! Mats Persson! Det finns inga friår. Det är alltid
              någon annan som betalar. Det är en sanning som gällde när de första
              friåren fanns på plats i Sverige, och det är en sanning som gäller
              nu. Nu försöker reger ­ ingspartierna och stödpartierna ompaketera
              detta lite, men faktum kvarstår att någon ska ta ledigt från jobbet,
              göra någonting helt annat, utveckla sig själv och att någon annan
              betalar kostnaden för detta. Jag tycker att det är en orimlig
              prioritering av väldigt många skäl. Dels leder det inte till fler
              jobb, tvärtom, dels är det orimligt i en tid när vi har så stora
              problem i Sverige.
            </seg>
          </u>
          <u>
            <seg>
              Liberalerna höll en pressträff där de berättade om det som Mats
              Persson nu berättar om: stora satsningar på rättsväsendet. Jag
              tycker att det är bra, och jag sa det då, att ni gör det och att
              ni fortsätter på den bana som vi har lagt. Men ingen kan komma
              undan att 120 miljoner av reformutrymmet går till polisen. Det
              presenterade också Nyamko Sabuni, partiledare för Liberalerna,
              vid pressträffen. Man kan heller inte komma undan, om man jämför
              satsningen på polisen och satsningen på friår, att satsningen
              på friår är större.
            </seg>
          </u>
          <u>
            <seg>
              Jag tycker att detta är djupt problematiskt och vill fråga Mats
              Persson om han tycker att det är en rimlig prioritering.
            </seg>
          </u>
          <note type="speaker">
            Anf. 70 MATS PERSSON (L) replik:
          </note>
          <u>
            <seg>
              Fru talman! Om vi liberaler hade haft regeringsmakten själva
              hade vi inte gjort en sådan prioritering. Men nu är detta en kompromiss
              som vi tar ansvar för.
            </seg>
          </u>
          <u>
            <seg>
              När det gäller polisen tycker jag att det är viktigt att säga
              att det ju tillskjuts 3,3 miljarder de närmaste åren till polisen.
              Som jag sa i mitt anförande tycker jag att det är väldigt bra
              att Moderaternas och Kristdemokraternas budget, som gick igenom
              i riksdagen vid årsskiftet, hade så stora satsningar på polisen
              och att vi nu kan fullfölja den satsningen. Och jag tycker att
              det är bra att det i Sveriges riksdag finns en stor enighet om
              att vi behöver förstärka polisen. De 3,3 miljarderna kommer att
              göra väldigt mycket nytta i polisens verksamhet.
            </seg>
          </u>
          <u>
            <seg>
              Vi lyssnar på kritiken som finns, och vi ser problemen och tycker
              att det är otroligt bekymmersamt att andra myndigheter också har
              svårt att fullgöra sitt uppdrag, till exempel Tullverket. Utländska
              stöldligor har den här sommaren åkt in i Sverige och stulit båtmotorer
              i hamnar, gjort villa ­ inbrott eller inbrott i fritidshus. De
              lämnar Sverige utan att tullen har resur ­ ser att stoppa dem.
              Och om tullen stoppar dem har inte polisen resurser att omhänderta
              dem som tullen har stoppat. Att tjuvar och utländska stöldligor
              kan lämna vårt land med det som de har stulit är helt orimligt.
              Därför har vi i budgeten också prioriterat tullen.
            </seg>
          </u>
          <u>
            <seg>
              Den sammantagna bilden och inriktningen på politiken är att se
              till hela rättsväsendet och alla myndigheter. Polisen är naturligtvis
              en mycket viktig del, men det finns också andra viktiga myndigheter,
              och Tullverket är en sådan.
            </seg>
          </u>
          <note type="speaker">
            Anf. 71 ELISABETH SVANTESSON (M) replik:
          </note>
          <u>
            <seg>
              Fru talman! Jag tackar Mats Persson för svaret.
            </seg>
          </u>
          <u>
            <seg>
              Jag delar helt och hållet bilden att hela rättsväsendet måste
              ha mer resurser, och det fick det också 2019. År 2019 fick bara
              polisen mer resurser än vad hela rättsväsendet får i den del av
              reformutrymmet som regeringen och stödpartierna presenterar.
            </seg>
          </u>
          <u>
            <seg>
              Det är inget konstigt med det; jag håller helt med – och vi kommer
              att göra stora satsningar, större än regeringen. Det kan även
              Mats Persson räkna med.
            </seg>
          </u>
          <u>
            <seg>
              Det bekymmersamma är att man skickar signaler till svenska skattebetalare.
              Får de valuta för sina skattepengar? Är det rimligt när inget
              verkar fungera vad gäller trygghetsfrågor? Det är gängkriminalitet
              och sexualbrott, och många unga blir rånade på sina mobiler. Är
              det då rimligt att man lägger pengar på friår i stället för att
              stärka polisen ytterligare? Jag tror att många upplever att det
              är helt orimligt att ställa klockan på morgonen, gå till jobbet
              och betala för att andra ska få göra lite vad de vill under ett
              år. Det kan de få betala själva.
            </seg>
          </u>
          <note type="speaker">
            Anf. 72 MATS PERSSON (L) replik:
          </note>
          <u>
            <seg>
              Fru talman! Jag kan lova Elisabeth Svantesson att jag har samma
              ideologiska grundsyn på friår som du har. Men detta är en politisk
              kompromiss. Januariavtalet innehöll att friår skulle införas.
              Nu blir det på en väsentligt lägre nivå än vad som har diskuterats
              i debatten och som den statliga utredaren föreslog. Det är dock
              inget som Liberalerna har drivit eller vill driva, men vi respekterar
              och står upp för den kompromiss som finns.
            </seg>
          </u>
          <u>
            <seg>
              Betyder det att vi inte behöver göra mer för rättsväsendet? Att
              vi inför friår, tar det så mycket pengar att vi inte kan göra
              saker på rättsområdet? Så mycket pengar tar det inte. Det är 200
              miljoner i kommande budget. Det vi ska göra nu och som jag hoppas
              att Moderaterna vill vara med på är att bygga ut rättsväsendet
              och ge polisen och andra myndigheter inte bara pengar utan digitala
              verktyg och andra verktyg för att kunna stoppa kriminella gäng
              och utländska stöldligor.
            </seg>
          </u>
          <note type="speaker">
            Anf. 73 ULLA ANDERSSON (V) replik:
          </note>
          <u>
            <seg>
              Fru talman! I Djursholm ligger Djursholm Country Club. Klubben
              ska vara en samlingsplats för bygden, säger de, och de ser sig
              som ett litet kollektiv. Även om de säger så är det inte en klubb
              för vem som helst precis. Avgiften för deltagande är så hög att
              den snarare visar hur långt utanför samhällsgemenskapen de lever.
              Första året kostar det 300 000 kronor att vara med.
            </seg>
          </u>
          <u>
            <seg>
              Men tänk vad glada de ska vara där under kristallkronorna och
              den dyra konsten på väggarna när de kan höja sina kristallglas
              i en skål för att de värnas från skatten. De ska slippa betala
              värnskatt till sjukvård, skola, förskola och äldreomsorg.
            </seg>
          </u>
          <u>
            <seg>
              Den nästan enda progressiva skatt Sverige har kvar tas bort.
              Medlemmarna i Djursholm Country Club kan nu lägga ännu en framgång
              till sina tidigare, och de skickar ett stort tack till Mats Persson
              och Liberalerna. Ja, de skickar nog ett litet tack även till Magdalena
              Andersson och Socialdemokraterna, som har hjälpt till att förverkliga
              detta.
            </seg>
          </u>
          <u>
            <seg>
              Fru talman! Själv kan jag tycka att den som är kroniskt sjuk
              och har 10 700 kronor före skatt att leva på borde ha prioriterats
              – eller undersköterskan som med tidtagarur springer in och ut
              hos de gamla, sliten och trött och med en lön på 25 000 kronor
              i månaden. Hon tvingas alltså jobba ett helt år för att få ihop
              300 000 kronor, och det är före skatt, för att betala den där
              medlemsavgiften.
            </seg>
          </u>
          <u>
            <seg>
              Det är en mycket märklig prioritering. Ni ger 6 000 miljoner
              till dem som har det absolut bäst ställt i samhället och 100 miljoner
              till skolan. Jag kan villigt erkänna att jag aldrig skulle ha
              kommit på tanken att prioritera dem i Djursholm Country Club.
              Men Mats Persson har gjort det, och jag undrar: Hur kommer det
              sig?
            </seg>
          </u>
          <note type="speaker">
            Anf. 74 MATS PERSSON (L) replik:
          </note>
          <u>
            <seg>
              Fru talman! Det är ingen hemlighet för någon att jag och Ulla
              Andersson har två helt olika bilder av vilket Sverige vi vill
              ha och vad vi tror bygger Sverige starkt.
            </seg>
          </u>
          <u>
            <seg>
              Jag hör sällan Ulla Andersson tala om företagens betydelse, men
              det gör vi. Vi vet nämligen att om företagen inte växer och kan
              anställa har vi ingen välfärd. Svenska företag verkar i en stenhård
              global konkurrens, och då kan Sverige inte ha världens högsta
              marginalskatt på arbete. Detta noterade Ingvar Carlsson redan
              1990, och 2019 diskuterar vi det som om det vore jättekonstigt
              att Sverige inte längre ska ha världens högsta marginalskatt på
              arbete.
            </seg>
          </u>
          <u>
            <seg>
              Innebär detta att man inte samtidigt kan satsa på välfärden?
              Jo, det är klart att man samtidigt kan satsa på välfärden, och
              det görs i denna budget. Det är 5 miljarder i allmänna bidrag,
              och det är riktade statsbidrag på ett par miljarder. Det är 8–9
              miljarder som går direkt till välfärdens kärna, just för att se
              till att vi ska ha en välfärdsstat som ger lika livschanser till
              alla.
            </seg>
          </u>
          <u>
            <seg>
              Det gäller att kunna göra både och: ibland göra det som kortsiktigt
              måste ske här och nu, som att investera i välfärden, och samtidigt
              bygga villkor för svenska företag långsiktigt så att de blir bättre
              och så att vi i långa loppet kan få mer skatteintäkter och en
              större kaka att fördela. Det är denna koppling mellan företag
              och välfärd som jag ser men som jag sällan hör Ulla Andersson
              beskriva i sina anföranden.
            </seg>
          </u>
          <note type="speaker">
            Anf. 75 ULLA ANDERSSON (V) replik:
          </note>
          <u>
            <seg>
              Fru talman! Mats Persson säger att det handlar om vilket Sverige
              vi vill ha och att vi har olika bilder av det. Ja, det måste jag
              verkligen säga. Ni lägger 6 000 miljoner på att sänka skatten
              för dem som har det bäst ställt i samhället, den ekonomiska eliten,
              de boende i framför allt Djursholm och Danderyd. En stor majoritet
              av dem är dessutom män. Samtidigt lägger ni 100 miljoner på skolan.
              Det är en rätt skev prioritering.
            </seg>
          </u>
          <u>
            <seg>
              Det är många som hade behövt de där pengarna bättre, inte minst
              lärarna i skolan – eller den som är sjuk, som i dag kanske inte
              ens får ersättning eller har en genomsnittlig sjukersättning på
              10 700 kronor i månaden.
            </seg>
          </u>
          <u>
            <seg>
              På vilket sätt förbättras villkoren för företagen om Volvos vd
              får 2 ½ miljon i sänkt skatt per år? Det är mycket svårbegripligt.
              Det gör inte precis att folk köper fler Volvobilar, eller? Är
              det vad du förväntar dig?
            </seg>
          </u>
          <note type="speaker">
            Anf. 76 MATS PERSSON (L) replik:
          </note>
          <u>
            <seg>
              Fru talman! Vi skjuter till 8 miljarder till välfärden i denna
              budget. Det gör vi samtidigt som vi avskaffar värnskatten och
              ser till att Sverige inte längre har världens högsta marginalskatt
              på arbete. Detta betyder att vi långsiktigt kommer att bygga Sverige
              mycket bättre, för med attraktiva villkor kan företagen växa,
              vilket ger mer skattepengar till vår gemensam ­ ma välfärd.
            </seg>
          </u>
          <u>
            <seg>
              Jag har en annan ideologisk grundsyn än Ulla Andersson. Jag tycker
              inte att rikedom är problemet; jag tycker att fattigdom är problemet.
              Ulla Andersson ondgör sig över att Sverige har många miljardärer,
              men jag ser ärligt talat inte problemet. Problemet är väl inte
              att vi har miljardärer i Sverige; problemet är att vi har människor
              som är fattiga i Sverige. Det ska vi göra något åt, så därför
              skjuter vi till 8 miljarder till välfärden för att se till att
              välfärdsstaten fungerar och ger trygghet.
            </seg>
          </u>
          <note>
            (Applåder)
          </note>
          <note type="speaker">
            Anf. 77 JAKOB FORSSMED (KD) replik:
          </note>
          <u>
            <seg>
              Fru talman! Jag uppskattade mycket Mats Perssons anförande. Det
              var en bra analys och spännande att lyssna till. Han fick mig
              att haja till och tänka till, och det uppskattar jag verkligen.
            </seg>
          </u>
          <u>
            <seg>
              Mats Persson har lite ärvt 73-punktsöverenskommelsen och få nu
              ta ansvar för den. Vi har bestämt oss och sätter skolan först,
              var Liberalernas budskap till väljarna 2018. Det är inte så länge
              sedan. Då var Mats Persson upprörd över att regeringen inte satsade
              tillräckligt på skolan. Regeringen hade offrat skolan när den
              satsade lika mycket pengar på skolan som på elbåtmotorer, tror
              jag att Mats Persson sa. Han sa att Liberalerna ville satsa 6–7
              miljarder mer än regeringen på skolan.
            </seg>
          </u>
          <u>
            <seg>
              Nu blir det 100 miljoner till skolan, som jag också pekade på
              i mitt anförande. Det blir inga 6–7 miljarder, vilket Liberalerna
              krävde. Värn ­ skatten råkar kosta staten 6–7 miljarder. Jag känner
              väl till de argument för att avskaffa värnskatten som Mats Persson
              drog. Jag delar dem i stora stycken; vi behöver sänka marginalskatterna.
              Jag tror dock mer på att göra det som Moderaterna och Kristdemokraterna
              gjorde, nämligen sänka den statliga inkomstskatten brett för 1
              ½ miljon löntagare, att börja i den änden snarare än att i ett
              slag avskaffa värnskatten. Vi behöver inte orda mer om det. Jag
              begär inte att Mats Persson ska dela min prioritering i skattepolitiken.
            </seg>
          </u>
          <u>
            <seg>
              Det är 100 miljoner till skolan medan tre gånger mer går till
              solcellssubventioner och sex gånger mer till att utöka de byggsubventioner
              som jag tror att också Mats Persson bedömer som ineffektiva. Berätta
              gärna hur Liberalerna har resonerat när det gäller skolan kontra
              de stora satsningar som sker på annat.
            </seg>
          </u>
          <note type="speaker">
            Anf. 78 MATS PERSSON (L) replik:
          </note>
          <u>
            <seg>
              Fru talman! Jag tackar Jakob Forssmed för hans frågor. De är
              av en trevlig karaktär. Jag ska därför försöka besvara dem på
              ett trevligt sätt.
            </seg>
          </u>
          <u>
            <seg>
              Vi driver i den här budgeten igenom att det avsätts 1 miljard
              till lärar ­ assistenter. Det är för att vi ser att med den lärarbrist
              som vi har i dag och med de låga antagningsnivåer som finns för
              att komma in på lärarutbild ­ ningen finns det inte tillräckligt
              med lärare just nu. Därför behöver vi prio ­ ritera det som på
              kort sikt gör skillnad i klassrummet. Det är att lärare får vara
              lärare och att de administrativa arbetsuppgifterna görs av någon
              annan, så att de alltför få lärare som vi har trots allt kan få
              lägga all sin tid på eleverna. Utöver det ser vi till att de som
              i dag jobbar i skolan men som ännu inte har behörighet får möjlighet
              att läsa upp denna behörighet.
            </seg>
          </u>
          <u>
            <seg>
              Sedan frågar Jakob Forssmed varför det är så lite pengar. Det
              beror till stor del på att flera av de stora reformer som vi vill
              genomföra och som vi i opposition ville genomföra tar tid att
              genomföra. Vi tar ett litet steg i denna budget genom att det
              avsätts pengar till att fortbilda lärare inför införandet av tioårig
              grundskola. Det finns än så länge ingen majoritet i riksdagen
              för att driva igenom en tioårig grundskola. Men det ingår i januariavtalet
              att en sådan proposition ska läggas fram på riksdagens bord under
              denna mandatperiod. Det är det sakliga svaret på varför en del
              av de stora reformer som vi gick fram med i opposition inte finns
              med i denna budget. Det beror helt enkelt på att de inte går att
              genomföra från ett år till ett annat. Men vår politiska prioritering
              och det politiska innehållet ligger kvar. Det kan du lita på,
              Jakob Forssmed.
            </seg>
          </u>
          <note type="speaker">
            Anf. 79 JAKOB FORSSMED (KD) replik:
          </note>
          <u>
            <seg>
              Fru talman! Jag har en lång rad med kritik mot denna budget.
              Jag tycker att det är för lite till äldreomsorg, äldreboenden
              och äldreomsorgens personal. Mats Persson talade i ett tidigare
              replikskifte om 8 miljarder till kommunsektorn. I stort sett allt
              det fanns ju redan i den moderata och kristdemokratiska budgeten.
              De nya satsningarna på välfärden är mycket små. Domstolarna får
              för lite. Det är en lång rad prioriteringar som jag tycker att
              man borde göra i stället för det som nu sker. Jag begär inte att
              Mats Persson ska dela det.
            </seg>
          </u>
          <u>
            <seg>
              Men just frågan om skolan tycker jag förtjänar lite uppmärksamhet,
              eftersom det har varit en så tydlig prioritering från Liberalerna
              – 25 miljarder i reformutrymme, och 100 miljoner i nettosatsning
              på skolan nu. Då har jag förstått det som att det inte går att
              göra mer. Det finns inga reformer där man kan satsa mer pengar,
              utan man måste lägga det på solcellsstöd, byggsubventioner och
              så vidare. Är det så man ska förstå svaret?
            </seg>
          </u>
          <note type="speaker">
            Anf. 80 MATS PERSSON (L) replik:
          </note>
          <u>
            <seg>
              Fru talman! Man ska förstå svaret på följande sätt: Jag kan som
              exempel ta en av de större reformer som vi vill genomföra och
              som handlar om fler undervisningstimmar, särskilt i matematik
              eftersom barn behöver bli bättre i matte. Resultaten i matematik
              sjunker i svensk skola. Men det går inte att genomföra fler undervisningstimmar,
              eftersom det inte finns utbildade lärare som vi kan anställa för
              detta. Så ser den krassa verkligheten ut.
            </seg>
          </u>
          <u>
            <seg>
              Denna problematik har förstärkts de senaste åren med lärarbrist
              kombinerad med att vi inte har kunnat öka söktrycket och kvaliteten
              på dem som söker till lärarutbildningen. Och flera av de reformer
              som vi vill genomföra går inte att genomföra från ett år till
              annat, till exempel att införa en tioårig grundskola.
            </seg>
          </u>
          <u>
            <seg>
              Men Jakob Forssmed kan känna sig trygg i att Liberalerna alltid
              kommer att prioritera skolan därför att vi vet att en bra start
              i livet börjar med att man lär sig tillräckligt mycket i skolan.
            </seg>
          </u>
          <note type="speaker">
            Anf. 81 KAROLINA SKOG (MP):
          </note>
          <u>
            <seg>
              Fru talman! Ett anständigt samhälle byggs inte enbart på kronor
              och ören som fördelas i statens budget, utan det byggs på värderingar
              om demokrati och medmänsklighet.
            </seg>
          </u>
          <u>
            <seg>
              Sverige är inte på något sätt vaccinerat mot det som sker i vår
              omvärld. Konservativa och främlingsfientliga krafter tar makten
              i allt fler länder runt oss, och de kryper allt närmare.
            </seg>
          </u>
          <u>
            <seg>
              Sedan valet 2018 styrs en rad sydsvenska kommuner av moderater,
              kristdemokrater och sverigedemokrater i olika konstellationer.
              Resultaten av detta är skrämmande.
            </seg>
          </u>
          <u>
            <seg>
              I Eslöv och i Trelleborg stryps insynen och handlingsutrymmet
              för oppositionen. I Staffanstorp försöker kommunen förbjuda barn
              att bära slöja. I Hässleholm centraliseras kommunens verksamheter
              till tätorten, och tillgången till kultur minskas drastiskt. I
              Sölvesborg tas prideflaggan ned, den fria konsten begränsas och
              kommunen kräver ett lagvidrigt flyktingstopp.
            </seg>
          </u>
          <u>
            <seg>
              Det som händer i dessa sydsvenska kommuner sker inte i en annan
              politisk verklighet, utan det sker här och nu. Det är en påminnelse
              om vad som kan hända här på ett nationellt plan om samma partier
              får regeringsmakten. Vi får aldrig glömma att det är det som är
              det andra regeringsalternativet.
            </seg>
          </u>
          <u>
            <seg>
              Anständighetens tid måste vara nu. Genom januariavtalet fick
              Sverige en regering där solidariteten har en röst, men där rasismen
              inte har någon röst. Medan vissa moderater och kristdemokrater
              tillsammans med sverigedemokrater runt om i kommuner sluter samhällen
              och vänder människor mot varandra gör vi det motsatta. När de
              försöker stänga människor ute tillför vi mer pengar till arbetet
              mot rasism. När de centraliserar bygger vi servicekontor på landsbygden.
              När de begränsar kulturens utrymme gör vi kulturskolan tillgänglig
              för fler och utökar stöden till journalistik i hela landet. Inga
              politiker ska slippa granskning.
            </seg>
          </u>
          <u>
            <seg>
              Fru talman! Ett anständigt samhälle finns där du behöver det.
              Det innebär att polisen svarar när du ringer och kommer när du
              behöver det grundläggande i ett rättssamhälle. Det behövs fler
              poliser i Sverige. Men det räcker inte. Tullen, Åklagarmyndigheten
              och domstolarna ges nu öka ­ de resurser. Att kriminalvården och
              våra statliga ungdomshem erbjuder en rehabilitering värd namnet
              handlar om att förebygga att fler och nya brott begås och om att
              ge människor en väg tillbaka. Nu ger vi dem förutsättningar för
              att kunna bedriva denna verksamhet.
            </seg>
          </u>
          <u>
            <seg>
              En politik för trygghet är en politik som förhindrar nya brott.
              Och det är inte en tävling om vem som kan låsa in flest.
            </seg>
          </u>
          <u>
            <seg>
              Ett anständigt samhälle kämpar för varenda unge. Barn och unga
              som skadar sig själva måste ges någonting annat än ett plåster
              och en kölapp. De medel som vi nu tillför barn- och ungdomspsykiatrin
              kommer att rädda liv. Vi har alla sett siffror på hur den psykiska
              ohälsan ökar. Bakom varje siffra finns det någon som behöver stöd
              och hjälp, och det är upp till oss att skapa förutsättningar för
              att varje barn ska känna framtidstro.
            </seg>
          </u>
          <u>
            <seg>
              Fru talman! Ett anständigt samhälle står upp för asylrätten och
              skapar förutsättningar för människor som har kommit till Sverige
              att bli en del av vårt land. De ska ges möjlighet att lära sig
              svenska från dag ett. Att kombinera studierna med föräldraledighet
              är inte bara en investering i människor, utan det är en investering
              för hela samhället. Människor som har kommit till vårt land ska
              mötas med möjligheter och inte med murar.
            </seg>
          </u>
          <u>
            <seg>
              Fru talman! Ett anständigt samhälle har lärt sig att inte ta
              demokratin för given. Vi vet nämligen att anständigheten faktiskt
              lätt kan förhandlas bort.
            </seg>
          </u>
          <note>
            (Applåder)
          </note>
          <note type="speaker">
            Anf. 82 ELISABETH SVANTESSON (M) replik:
          </note>
          <u>
            <seg>
              Fru talman! Jag har en mycket kort och enkel fråga till Karolina
              Skog. Kommer skatten på bensin att höjas eller sänkas nästa år?
            </seg>
          </u>
          <note type="speaker">
            Anf. 83 KAROLINA SKOG (MP) replik:
          </note>
          <u>
            <seg>
              Fru talman! Det hade varit enklare att svara på denna fråga om
              kommunikationen kring den budget som gick igenom riksdagen i december
              hade varit lite mer rak och tydlig, eftersom detta består av flera
              led. Det finns en indexering av miljöskatter som jag uppfattar
              att alla partier faktiskt verkar stå bakom eftersom den finns
              med i budgetar oavsett vem som lägger fram dem. Det finns ytterligare
              en indexering, som vi kan kalla KPI+2, som togs fram av den förra
              rödgröna regeringen. Den har varit mer omdebatterad. Den är reglerad
              i lag och ligger fast. Den har inte tagits bort ur någon budget
              – inte heller ur den budget som Elisabeth Svantesson lade fram
              just eftersom den regleras i lag. Däremot har flera budgetar lagts
              fram på ett sätt där man minskar annan skatt på bensin med samma
              summa. Det har gjorts av förra regeringen under förra mandatperioden,
              det gjordes i den budget som Elisabeth Svantesson lade fram och
              det görs igen i denna budget.
            </seg>
          </u>
          <u>
            <seg>
              Den grundläggande indexeringen kommer att höja bensinskatten
              med 15 öre i år. Det var 17 öre förra gången. Hur mycket det blir
              beror på inflationen. KPI-indexeringen ligger kvar och regleras
              i lag, men det kommer också att göras en justering av skatten
              på motsvarande summa. Skatten kommer också att sänkas med ungefär
              900 miljoner.
            </seg>
          </u>
          <note type="speaker">
            Anf. 84 ELISABETH SVANTESSON (M) replik:
          </note>
          <u>
            <seg>
              Fru talman! Det var en kort fråga och ett långt svar. Jag tror
              att jag hörde att det blir en skattehöjning, eller i alla fall
              en kostnadsökning på bensin, på 15 öre. Jag tackar för svaret
              och får det som jag trodde bekräftat.
            </seg>
          </u>
          <note type="speaker">
            Anf. 85 KAROLINA SKOG (MP) replik:
          </note>
          <u>
            <seg>
              Fru talman! Det motsvarar den indexering som skedde i den budget
              som Elisabeth Svantesson presenterade och fick igenom. Det är
              en justering som det verkar finnas ett brett stöd för. Miljöpartiet
              tycker att den är för låg. Koldioxidskatt är det absolut mest
              effektiva styrmedel vi har i klimatpolitiken, och därför hade
              vi gärna använt det mer.
            </seg>
          </u>
          <note type="speaker">
            Anf. 86 JAKOB FORSSMED (KD) replik:
          </note>
          <u>
            <seg>
              Fru talman! Till att börja med vill jag, i den mån det över huvud
              taget råder någon tvekan om detta, understryka att i varje regering
              som Kristdemokraterna ingår i kommer rasismen inte att ha någon
              plats. Då har vi det sagt.
            </seg>
          </u>
          <u>
            <seg>
              Jag vill knyta an lite till Elisabeth Svantessons fråga, men
              jag har kan ­ ske en lite annan vinkel. Jag minns hur det var
              i vintras när den moderata och kristdemokratiska budgeten röstades
              igenom och språkröret Isabella Lövin i princip försökte hävda
              att den körde klimattoppmötet i Polen av banan. Hon pekade då
              på hur det stod klart för omvärlden att Sveriges riksdag mitt
              under pågående klimattoppmöte röstat igenom en budget som gjorde
              det billigare att släppa ut koldioxid. Hon pekade bland annat
              på att vi pausade extraindexeringen. ”Det togs emot med bestörtning”
              sa Isabella Lövin då. Hon skrev artiklar om historieböckerna och
              barnen och allt detta.
            </seg>
          </u>
          <u>
            <seg>
              Karolina Skog själv kommenterade den pausade extraindexeringen
              så här: ”Världen samlas för att diskutera ökat tempo i klimatarbete
              och Sveriges riksdag kan imorgon besluta att det ska bli billigare
              att släppa ut co2. Jag vill sjunka genom marken.”
            </seg>
          </u>
          <note type="speaker">
            Anf. 87 KAROLINA SKOG (MP) replik:
          </note>
          <u>
            <seg>
              Fru talman! Jag vill börja med att välkomna den här tydligheten.
              Jag hoppas verkligen att Jakob Forssmed står för detta fullt ut.
              Det skulle göra mig och många med mig i Sverige betydligt tryggare.
              Det handlar framför allt om dem som drabbas av rasismen. Det är
              ju inte jag som hotas av rasismen i Sverige, men för dem som gör
              det skulle det vara mycket tryggare om det här beskedet verkligen
              står fast.
            </seg>
          </u>
          <u>
            <seg>
              Jag representerade Sverige i en annan roll på klimattoppmötet
              i december. Jag kan verkligen vittna om att det var ett stort
              samtalsämne på plats vilken regering Sverige skulle få. Det var
              många som diskuterade den frågan. Det handlade om vilken roll
              Sverige spelar i det internationella klimatarbetet. Det diskuterades
              framför allt från miljörörelsens håll men också från andra regeringar
              som frågade vad som skulle hända. Många var oroliga över vad som
              skulle hända.
            </seg>
          </u>
          <u>
            <seg>
              Det var också väldigt mycket diskussioner om vad vi skulle göra
              med koldioxidskatten, för det är på det området som vi är mest
              kända och är ett föredöme internationellt. Det är många som inte
              riktigt får ihop att Sverige pratar om att koldioxidskatten är
              effektiv men att frågan ändå uppenbarligen har ett svagt stöd
              i riksdagen när det gäller att verkligen använda den.
            </seg>
          </u>
          <u>
            <seg>
              Det är tydligt att Miljöpartiet är det parti som i vissa delar
              står själva när det gäller att verkligen stå upp för att använda
              det här verktyget fullt ut. Jag beklagar det. Vi har hittat en
              kompromiss i den här budgeten som är rimlig, men jag vill göra
              det väldigt tydligt att Miljöpartiet gärna hade använt verktyget
              koldioxidskatt fullt ut.
            </seg>
          </u>
          <note type="speaker">
            Anf. 88 JAKOB FORSSMED (KD) replik:
          </note>
          <u>
            <seg>
              Fru talman! Jag hade dålig koll på klockan och hann inte ställa
              min fråga. Jag beklagar det.
            </seg>
          </u>
          <u>
            <seg>
              Jag konstaterar att Karolina Skog själv kommenterade att hon
              med direkt referens till den här extraindexeringen ville sjunka
              genom marken, och jag konstaterar att hon står kvar här i riksdagens
              talarstol och själv genomför detta. Det är ju så.
            </seg>
          </u>
          <u>
            <seg>
              Det är egentligen en tonlägesdiskussion jag vill ha om detta.
              Jag vill egentligen inte nagla fast Karolina Skog vid det hon
              skrev. Jag förstår att Karolina Skog var upprörd då för att Miljöpartiet
              ville ha en högre koldioxidbeskattning. Men det förvånar mig lite
              att ni är kvar i regeringen som nu genomför samma sak fast dubbelt
              så mycket som vi gjorde. Vi pausade ett halvår. Ni pausar ett
              år. Jag tror inte att det är en katastrof. Uppenbarligen gör Karolina
              Skog inte det heller när hon själv sitter vid regeringsmakten,
              för annars kan jag inte förstå varför man är kvar i regeringsställning.
            </seg>
          </u>
          <u>
            <seg>
              Nu är det snart ett nytt klimattoppmöte. Ska ni åka dit? Kommer
              de att reagera med bestörtning? Vad kommer att hända? Kommer Isabella
              Lövin ens att åka på det här klimattoppmötet och berätta om hur
              ni har hanterat frågan om bränslebeskattningen, eller vad kommer
              att hända?
            </seg>
          </u>
          <note type="speaker">
            Anf. 89 KAROLINA SKOG (MP) replik:
          </note>
          <u>
            <seg>
              Fru talman! Det sas innan att jag gav ett långt svar, men jag
              hann ändå inte redogöra för allt. Det är faktiskt en ganska komplicerad
              fråga. Den justering av skatten som vi gör nu är kopplad till
              reduktionsplikten som innebär att vi höjer andelen biobränsle
              i det bränsle som vi alla köper vid pumpen, och det är en reform
              som går väldigt bra. Eftersom biobränslen är dyrare görs det helt
              enkelt en justering av skatten som är kopplad till reduktionsplikten
              just för att biobränslena inte ska drabbas.
            </seg>
          </u>
          <u>
            <seg>
              Isabella Lövin, Sveriges klimatminister, kommer att åka till
              New York med stolthet, och hon kommer att kunna berätta att vi
              nu har återställt den svenska miljö- och klimatpolitiken och lägger
              den största klimatbudgeten någonsin på riksdagens bord. Vi har
              klimatarbetet på banan igen genom den budget som nu är presenterad
              för riksdagen, och det är vi mycket stolta över.
            </seg>
          </u>
          <note>
            (Applåder)
          </note>
          <note>
            Debatten med anledning av budgetpropositionens avlämnande var
            härmed avslutad.
          </note>
          <note>
            Budgetpropositionen bordlades.
          </note>
          <note>
            § 2 Utökning av antalet suppleanter
          </note>
          <note>
            Valberedningen hade, enligt ett till kammaren inkommet protokollsutdrag,
            tillstyrkt att antalet suppleanter skulle utökas enligt följande:
          </note>
          <note>
            från 28 till 29 i finansutskottet
          </note>
          <note>
            från 26 till 27 i skatteutskottet
          </note>
          <note>
            från 91 till 92 i EU-nämnden
          </note>
          <note>
            Kammaren medgav dessa utökningar.
          </note>
          <note>
            § 3 Val av extra suppleanter
          </note>
          <note>
            Val av extra suppleanter företogs.
          </note>
          <note>
            Kammaren valde i enlighet med valberedningens förslag till
          </note>
          <note>
            suppleant i finansutskottet
          </note>
          <note>
            Andreas Lennkvist Manriquez (V)
          </note>
          <note>
            suppleant i skatteutskottet
          </note>
          <note>
            Andreas Lennkvist Manriquez (V)
          </note>
          <note>
            suppleant i EU-nämnden
          </note>
          <note>
            Andreas Lennkvist Manriquez (V)
          </note>
          <note>
            § 4 Anmälan om fördröjt svar på interpellation
          </note>
          <note>
            Följande skrivelse hade kommit in:
          </note>
          <note>
            Interpellation 2018/19:313
          </note>
          <note>
            Till riksdagen
          </note>
          <note>
            Interpellation 2018/19:313 Handelsavtalet med Mercosur
          </note>
          <note>
            av Lorena Delgado Varas (V)
          </note>
          <note>
            Interpellationen kommer att besvaras av statsrådet Anna Hallberg
            fredagen den 20 september 2019.
          </note>
          <u>
            <seg>
              Skälet till dröjsmålet är resor.
            </seg>
          </u>
          <note>
            Stockholm den 16 september 2019
          </note>
          <note>
            Utrikesdepartementet
          </note>
          <note>
            Anna Hallberg (S)
          </note>
          <note>
            Enligt uppdrag
          </note>
          <note>
            Håkan Åkesson
          </note>
          <note>
            Expeditionschef
          </note>
          <note>
            § 5 Anmälan om granskningsrapport
          </note>
          <note>
            Förste vice talmannen anmälde att följande granskningsrapport
            hade kommit in från Riksrevisionen och överlämnats till socialutskottet:
          </note>
          <note>
            RiR 2019:23 Ej verkställda beslut – rapporteringsskyldighet och
            särskild avgift i SoL och LSS
          </note>
          <note>
            § 6 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Proposition
          </note>
          <note>
            2019/20:7 till utbildningsutskottet
          </note>
          <note>
            Skrivelse
          </note>
          <note>
            2019/20:4 till socialförsäkringsutskottet
          </note>
          <u>
            <seg>
              EU-dokument
            </seg>
          </u>
          <note>
            COM(2019) 461 till finansutskottet
          </note>
          <u>
            <seg>
              Åttaveckorsfristen för att avge ett motiverat yttrande skulle
              gå ut den 11 november.
            </seg>
          </u>
          <note>
            § 7 Bordläggning
          </note>
          <note>
            Följande dokument anmäldes och bordlades:
          </note>
          <note>
            Proposition
          </note>
          <note>
            2019/20:2 Höständringsbudget för 2019
          </note>
          <note>
            § 8 Anmälan om interpellation
          </note>
          <note>
            Följande interpellation hade framställts:
          </note>
          <note>
            den 17 september
          </note>
          <note>
            2019/20:6 Transportstyrelsens besked om husbilsskatt
          </note>
          <note>
            av Jan Ericson (M)
          </note>
          <note>
            till infrastrukturminister Tomas Eneroth (S)
          </note>
          <note>
            § 9 Anmälan om fråga för skriftligt svar
          </note>
          <u>
            <seg>
              Följande fråga för skriftligt svar hade framställts:
            </seg>
          </u>
          <note>
            den 17 september
          </note>
          <note>
            2019/20:22 Inför ICAO:s toppmöte och flygets skattebefrielse
          </note>
          <note>
            av Jens Holm (V)
          </note>
          <note>
            till finansminister Magdalena Andersson (S)
          </note>
          <note>
            § 10 Anmälan om skriftligt svar på fråga
          </note>
          <u>
            <seg>
              Skriftligt svar på följande fråga hade kommit in:
            </seg>
          </u>
          <note>
            den 18 september
          </note>
          <u>
            <seg>
              2019/20:4 Rättvisa transportförhållanden i hela landet
            </seg>
          </u>
          <note>
            av Elisabeth Björnsdotter Rahm (M)
          </note>
          <note>
            till infrastrukturminister Tomas Eneroth (S)
          </note>
          <note>
            § 11 Kammaren åtskildes kl. 16.08.
          </note>
          <note>
            Sammanträdet leddes
          </note>
          <note>
            av talmannen från dess början till och med § 1 anf. 54 (delvis)
            och
          </note>
          <note>
            av förste vice talmannen därefter till dess slut.
          </note>
          <note>
            Vid protokollet
          </note>
          <note>
            INGVAR MATTSON
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Debatt med anledning av budgetpropositionens avlämnande
          </note>
          <u>
            <seg>
              Anf. 1 Finansminister MAGDALENA ANDERSSON (S)
            </seg>
          </u>
          <note>
            Anf. 2 ELISABETH SVANTESSON (M) replik
          </note>
          <u>
            <seg>
              Anf. 3 Finansminister MAGDALENA ANDERSSON (S) replik
            </seg>
          </u>
          <note>
            Anf. 4 ELISABETH SVANTESSON (M) replik
          </note>
          <u>
            <seg>
              Anf. 5 Finansminister MAGDALENA ANDERSSON (S) replik
            </seg>
          </u>
          <note>
            Anf. 6 OSCAR SJÖSTEDT (SD) replik
          </note>
          <note>
            Anf. 7 Finansminister MAGDALENA ANDERSSON (S) replik
          </note>
          <note>
            Anf. 8 OSCAR SJÖSTEDT (SD) replik
          </note>
          <note>
            Anf. 9 Finansminister MAGDALENA ANDERSSON (S) replik
          </note>
          <note>
            Anf. 10 ULLA ANDERSSON (V) replik
          </note>
          <note>
            Anf. 11 Finansminister MAGDALENA ANDERSSON (S) replik
          </note>
          <note>
            Anf. 12 ULLA ANDERSSON (V) replik
          </note>
          <note>
            Anf. 13 Finansminister MAGDALENA ANDERSSON (S) replik
          </note>
          <note>
            Anf. 14 JAKOB FORSSMED (KD) replik
          </note>
          <u>
            <seg>
              Anf. 15 Finansminister MAGDALENA ANDERSSON (S) replik
            </seg>
          </u>
          <note>
            Anf. 16 JAKOB FORSSMED (KD) replik
          </note>
          <note>
            Anf. 17 Finansminister MAGDALENA ANDERSSON (S) replik
          </note>
          <note>
            Anf. 18 ELISABETH SVANTESSON (M)
          </note>
          <note>
            Anf. 19 Finansminister MAGDALENA ANDERSSON (S) replik
          </note>
          <note>
            Anf. 20 ELISABETH SVANTESSON (M) replik
          </note>
          <note>
            Anf. 21 Finansminister MAGDALENA ANDERSSON (S) replik
          </note>
          <note>
            Anf. 22 ELISABETH SVANTESSON (M) replik
          </note>
          <note>
            Anf. 23 EMIL KÄLLSTRÖM (C) replik
          </note>
          <note>
            Anf. 24 ELISABETH SVANTESSON (M) replik
          </note>
          <note>
            Anf. 25 EMIL KÄLLSTRÖM (C) replik
          </note>
          <note>
            Anf. 26 ELISABETH SVANTESSON (M) replik
          </note>
          <note>
            Anf. 27 KAROLINA SKOG (MP) replik
          </note>
          <note>
            Anf. 28 ELISABETH SVANTESSON (M) replik
          </note>
          <note>
            Anf. 29 KAROLINA SKOG (MP) replik
          </note>
          <note>
            Anf. 30 ELISABETH SVANTESSON (M) replik
          </note>
          <note>
            Anf. 31 OSCAR SJÖSTEDT (SD)
          </note>
          <note>
            Anf. 32 TALMANNEN
          </note>
          <note>
            Anf. 33 Finansminister MAGDALENA ANDERSSON (S) replik
          </note>
          <note>
            Anf. 34 OSCAR SJÖSTEDT (SD) replik
          </note>
          <u>
            <seg>
              Anf. 35 Finansminister MAGDALENA ANDERSSON (S) replik
            </seg>
          </u>
          <note>
            Anf. 36 OSCAR SJÖSTEDT (SD) replik
          </note>
          <note>
            Anf. 37 EMIL KÄLLSTRÖM (C)
          </note>
          <note>
            Anf. 38 ELISABETH SVANTESSON (M) replik
          </note>
          <note>
            Anf. 39 EMIL KÄLLSTRÖM (C) replik
          </note>
          <note>
            Anf. 40 ELISABETH SVANTESSON (M) replik
          </note>
          <note>
            Anf. 41 EMIL KÄLLSTRÖM (C) replik
          </note>
          <note>
            Anf. 42 OSCAR SJÖSTEDT (SD) replik
          </note>
          <note>
            Anf. 43 EMIL KÄLLSTRÖM (C) replik
          </note>
          <note>
            Anf. 44 OSCAR SJÖSTEDT (SD) replik
          </note>
          <note>
            Anf. 45 EMIL KÄLLSTRÖM (C) replik
          </note>
          <note>
            Anf. 46 ULLA ANDERSSON (V) replik
          </note>
          <note>
            Anf. 47 EMIL KÄLLSTRÖM (C) replik
          </note>
          <note>
            Anf. 48 ULLA ANDERSSON (V) replik
          </note>
          <note>
            Anf. 49 EMIL KÄLLSTRÖM (C) replik
          </note>
          <note>
            Anf. 50 JAKOB FORSSMED (KD) replik
          </note>
          <note>
            Anf. 51 EMIL KÄLLSTRÖM (C) replik
          </note>
          <note>
            Anf. 52 JAKOB FORSSMED (KD) replik
          </note>
          <note>
            Anf. 53 EMIL KÄLLSTRÖM (C) replik
          </note>
          <note>
            Anf. 54 ULLA ANDERSSON (V)
          </note>
          <note>
            Anf. 55 JAKOB FORSSMED (KD) replik
          </note>
          <note>
            Anf. 56 ULLA ANDERSSON (V) replik
          </note>
          <note>
            Anf. 57 JAKOB FORSSMED (KD) replik
          </note>
          <note>
            Anf. 58 ULLA ANDERSSON (V) replik
          </note>
          <note>
            Anf. 59 JAKOB FORSSMED (KD)
          </note>
          <note>
            Anf. 60 ULLA ANDERSSON (V) replik
          </note>
          <note>
            Anf. 61 JAKOB FORSSMED (KD) replik
          </note>
          <note>
            Anf. 62 ULLA ANDERSSON (V) replik
          </note>
          <note>
            Anf. 63 JAKOB FORSSMED (KD) replik
          </note>
          <note>
            Anf. 64 KAROLINA SKOG (MP) replik
          </note>
          <note>
            Anf. 65 JAKOB FORSSMED (KD) replik
          </note>
          <note>
            Anf. 66 KAROLINA SKOG (MP) replik
          </note>
          <note>
            Anf. 67 JAKOB FORSSMED (KD) replik
          </note>
          <note>
            Anf. 68 MATS PERSSON (L)
          </note>
          <note>
            Anf. 69 ELISABETH SVANTESSON (M) replik
          </note>
          <note>
            Anf. 70 MATS PERSSON (L) replik
          </note>
          <note>
            Anf. 71 ELISABETH SVANTESSON (M) replik
          </note>
          <note>
            Anf. 72 MATS PERSSON (L) replik
          </note>
          <note>
            Anf. 73 ULLA ANDERSSON (V) replik
          </note>
          <note>
            Anf. 74 MATS PERSSON (L) replik
          </note>
          <note>
            Anf. 75 ULLA ANDERSSON (V) replik
          </note>
          <note>
            Anf. 76 MATS PERSSON (L) replik
          </note>
          <note>
            Anf. 77 JAKOB FORSSMED (KD) replik
          </note>
          <note>
            Anf. 78 MATS PERSSON (L) replik
          </note>
          <note>
            Anf. 79 JAKOB FORSSMED (KD) replik
          </note>
          <note>
            Anf. 80 MATS PERSSON (L) replik
          </note>
          <note>
            Anf. 81 KAROLINA SKOG (MP)
          </note>
          <note>
            Anf. 82 ELISABETH SVANTESSON (M) replik
          </note>
          <note>
            Anf. 83 KAROLINA SKOG (MP) replik
          </note>
          <note>
            Anf. 84 ELISABETH SVANTESSON (M) replik
          </note>
          <note>
            Anf. 85 KAROLINA SKOG (MP) replik
          </note>
          <note>
            Anf. 86 JAKOB FORSSMED (KD) replik
          </note>
          <note>
            Anf. 87 KAROLINA SKOG (MP) replik
          </note>
          <note>
            Anf. 88 JAKOB FORSSMED (KD) replik
          </note>
          <note>
            Anf. 89 KAROLINA SKOG (MP) replik
          </note>
          <note>
            § 2 Utökning av antalet suppleanter
          </note>
          <note>
            § 3 Val av extra suppleanter
          </note>
          <note>
            § 4 Anmälan om fördröjt svar på interpellation
          </note>
          <note>
            § 5 Anmälan om granskningsrapport
          </note>
          <note>
            § 6 Ärenden för hänvisning till utskott
          </note>
          <note>
            § 7 Bordläggning
          </note>
          <note>
            § 8 Anmälan om interpellation
          </note>
          <note>
            § 9 Anmälan om fråga för skriftligt svar
          </note>
          <note>
            § 10 Anmälan om skriftligt svar på fråga
          </note>
          <note>
            § 11 Kammaren åtskildes kl. 16.08.
          </note>
          <u>
            <seg>
              Tryck: Elanders Sverige AB, Vällingby 2019
            </seg>
          </u>
        </div>
      </body>
    </text>
  </TEI>
</teiCorpus>
