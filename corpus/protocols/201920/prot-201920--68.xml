<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201920</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201920</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201920--68</head>
          <docDate when="2020-02-04 00:00:00">2020-02-04 00:00:00</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollet för den 14 januari justerades.
          </note>
          <note>
            § 2 Avsägelse
          </note>
          <note>
            Andre vice talmannen meddelade att Janine Alm Ericson (MP) avsagt
            sig uppdraget som suppleant i socialförsäkringsutskottet .
          </note>
          <note>
            Kammaren biföll denna avsägelse.
          </note>
          <note>
            § 3 Anmälan om kompletteringsval
          </note>
          <note>
            Andre vice talmannen meddelade att Miljöpartiets riksdagsgrupp
            anmält Annika Hirvonen Falk som suppleant i socialförsäkringsutskottet
            .
          </note>
          <note>
            Andre vice talmannen förklarade vald till
          </note>
          <note>
            suppleant i socialförsäkringsutskottet
          </note>
          <note>
            Annika Hirvonen Falk (MP)
          </note>
          <note>
            § 4 Anmälan om gruppledare för partigrupp
          </note>
          <note>
            Andre vice talmannen meddelade att Vänsterpartiets partigrupp
            anmält Maj Karlsson som gruppledare för partigrupp från och med
            den 28 januari.
          </note>
          <note>
            § 5 Anmälan om ersättare för gruppledare för partigrupp
          </note>
          <note>
            Andre vice talmannen meddelade att Vänsterpartiets partigrupp
            anmält Hanna Gunnarsson som ersättare för gruppledare för partigrupp
            från och med den 28 januari.
          </note>
          <note>
            § 6 Anmälan om ledamot i Europaparlamentet
          </note>
          <note>
            Andre vice talmannen anmälde att Jakop Dalunde (MP) utsetts till
            ny ledamot i Europaparlamentet från och med den 1 februari med
            anledning av Förenade kungarikets utträde ur Europeiska unionen.
          </note>
          <note>
            Följande berättelse hade kommit in från Valprövningsnämnden:
          </note>
          <note>
            Berättelse om granskning av bevis för ny ledamot i Europaparlamentet
            och ny ersättare för ledamot i Europaparlamentet
          </note>
          <note>
            Till Valprövningsnämnden har från Valmyndigheten inkommit bevis
            om att Jakop Dalunde (MP) har utsetts till ny ledamot i Europaparlamentet
            fr.o.m. den 1 februari 2020 och att Lorentz Tovatt (MP) har utsetts
            till ny ersättare för ledamot i Europaparlamentet fr.o.m. den
            1 februari 2020.
          </note>
          <note>
            Valprövningsnämnden har denna dag granskat bevisen för den nya
            ledamoten och ersättaren och därvid funnit att de blivit utfärdade
            i enlighet med 14 kap. 28 § vallagen (2005:837).
          </note>
          <note>
            Stockholm den 6 februari 2020
          </note>
          <note>
            Svante O. Johansson
          </note>
          <note>
            ersättare för ordföranden / Sofia Ekstrand
          </note>
          <note>
            sekreterare
          </note>
          <note>
            § 7 Meddelande om frågestund
          </note>
          <note>
            Andre vice talmannen meddelade att frågestund skulle äga rum
            torsdagen den 6 februari kl. 14.00 .
          </note>
          <note>
            § 8 Anmälan om fördröjt svar på interpellation
          </note>
          <note>
            Följande skrivelse hade kommit in:
          </note>
          <note>
            Interpellation 2019/20: 289
          </note>
          <note>
            Till riksdagen
          </note>
          <note>
            Interpellation 2019/20:289 Behoven av polisiär kontroll av olaglig
            taxitrafik
          </note>
          <note>
            av Mattias Karlsson i Luleå (M)
          </note>
          <note>
            Interpellationen kommer inte hinna besvaras inom tidsfristen.
          </note>
          <note>
            Skälet till dröjsmålet är tjänsteresor och andra sedan tidigare
            inbokade arrangemang.
          </note>
          <note>
            Interpellationen kommer att besvaras den 20 februari 2020.
          </note>
          <note>
            Stockholm den 30 januari 2020
          </note>
          <note>
            Justitiedepartementet
          </note>
          <note>
            Mikael Damberg (S)
          </note>
          <note>
            Enligt uppdrag
          </note>
          <note>
            Daniel Ström
          </note>
          <note>
            Tf. expeditionschef
          </note>
          <note>
            § 9 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Motioner
          </note>
          <note>
            2019/20:3479–3482 till miljö- och jordbruksutskottet
          </note>
          <note>
            § 10 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Trafikutskottets betänkande
          </note>
          <note>
            2019/20:TU6 Yrkestrafik och taxi
          </note>
          <note>
            Arbetsmarknadsutskottets betänkanden
          </note>
          <note>
            2019/20:AU5 Riksrevisionens rapport om diskrimineringslagens
            krav på lönekartläggning
          </note>
          <note>
            2019/20:AU6 Riksrevisionens rapport om Arbetsförmedlingens matchningsarbete
          </note>
          <note>
            Socialutskottets betänkande
          </note>
          <note>
            2019/20:SoU13 Särskilt förordnande inom hälso- och sjukvården
          </note>
          <note>
            Utbildningsutskottets betänkande
          </note>
          <note>
            2019/20:UbU7 Grundsärskolans kunskapsuppdrag
          </note>
          <note>
            § 11 Svar på interpellation 2019/20:277 om isolering och långa
            häktningstider
          </note>
          <note type="speaker">
            Anf. 1 Statsrådet MIKAEL DAMBERG (S):
          </note>
          <note>
            Fru talman! Erik Ottoson har frågat justitie- och migrationsministern
            vilka initiativ ministern och regeringen har vidtagit och avser
            att vidta för att komma till rätta med dels isoleringen av häktade
            personer, dels de villkor som råder på våra svenska häkten. Det
            gäller till exempel långa häktningstider, särskilt vad gäller
            barn och minderåriga. Arbetet inom reger ­ ingen är så fördelat
            att det är jag som ska svara på interpellationen.
          </note>
          <note>
            De frågor som Erik Ottoson tar upp är angelägna och högt prioriterade
            av regeringen.
          </note>
          <note>
            Häktning är en ingripande åtgärd, inte minst när häktningen förenas
            med restriktioner och pågår under lång tid . För att kunna utreda
            brott kan det dock vara nödvändigt med häktning, även att häktningen
            förenas med restriktioner, till exempel för att hindra en misstänkt
            från att ha kontakt med medmisstänkta, vittnen eller målsägande
            eller från att på något annat sätt påverka eller förstöra bevis.
            Det gäller särskilt när brottet utgör en del av organiserad eller
            gängrelaterad brottslighet.
          </note>
          <note>
            Reglerna om häktning och restriktioner är alltså av stor betydelse
            för att effektiv t kunna bekämpa brott . I de fall häktning med
            restriktioner behövs är det därför viktigt att det även fortsättningsvis
            finns möjlighet till detta.
          </note>
          <note>
            Däremot är det givetvis, när det är nödvändigt med häktning,
            viktigt att minimera de påfrestningar detta innebär, särskilt
            när det handlar om unga personer. Det är därför angeläget , inte
            minst ur ett barnrättsperspektiv, att arbeta för att häktningstiderna
            ska vara så korta som möjligt och för att isoleringen av häktade
            ska minska. Samtidigt får de brottsutredande myndigheternas förmåga
            att utreda brott inte försämras.
          </note>
          <note>
            Regeringen har vidtagit flera åtgärder på området. R egeringen
            har gett Kriminalvården i uppdrag att tillsammans med Åklagarmyndigheten
            och Statens institutionsstyrelse analysera hur situationen för
            barn som frihetsberövas kan förbättras . I den rapport som myndigheterna
            har lämnat föreslås en rad åtgärder för att förbättra situationen
            för frihetsberövade barn, bland annat genom ökad möjlighet till
            mellanmänsklig kontakt.
          </note>
          <note>
            Regeringen har också under flera år gett Åklagarmyndigheten och
            Kriminalvården i uppdrag att årligen redovisa vilka åtgärder myndigheterna
            har vidtagit i syfte att minska isoleringen av intagna i häkte.
            Regeringen följer alltså frågan noga.
          </note>
          <note>
            Jag kan också konstatera att myndigheterna har vidtagit en rad
            åtgärder när det gäller häktning och restriktioner. Till exempel
            har Åklagarmyndigheten tagit fram riktlinjer samt föreskrifter
            och allmänna råd för åklagar e s arbete med sådana frågor . Det
            är dessutom glädjande att se att Åklagarmyndigheten s och Kriminalvården
            s gemensamma utvecklingsarbete på området har lett till en god
            samverkan mellan myndigheterna i dessa frågor.
          </note>
          <note>
            Slutligen vill jag framhålla att regeringen har gett en utredning
            i uppdrag att föreslå hur använd andet av häktning och restriktioner
            kan minska. I betänkandet Färre i häkte och minskad isolering
            lämnar utredningen förslag som rör bland annat häktningstider,
            restriktionsanvändning och isolering. Regeringen avser att i närtid
            återkomma till riksdagen med förslag som grundas på denna utredning.
          </note>
          <note type="speaker">
            Anf. 2 ERIK OTTOSON (M):
          </note>
          <note>
            Fru talman! Tack, statsrådet, för svaret! Det är ett innehållsrikt
            svar. Det uppskattas att få den här formen av konkreta svar på
            frågorna. Det får man tyvärr inte varje gång man ställer interpellationer.
            Men det kan också ha att göra med frågornas natur.
          </note>
          <note>
            Det här är en fråga som vi egentligen inte har några djuplodande
            ideologiska konflikter kring. Det handlar i grunden om medmänsklighet
            och om hur vi tycker att vårt samhälle ska vara utformat, ur ett
            medmänskligt perspektiv.
          </note>
          <note>
            Efter konstitutionsutskottets utfrågning med justitieombudsmännen
            kände jag ändå att det var påkallat att ställa interpellationen.
            Man återkommer regelbundet till den här problematiken. Varje år
            innehåller justitieombudsmännens ämbetsberättelse till riksdagen
            frågetecken och bitvis kritik. Men det går framför allt att läsa
            sig till att det finns en ganska stor oro över situationen i våra
            svenska häkten och hur det ser ut på ett medmänskligt plan. Det
            är bakgrunden.
          </note>
          <note>
            Jag skulle önska att statsrådet utvecklar hur Regeringskansliet
            följer upp justitieombudsmännens regelbundna rapporter kring detta.
            Jag vet att de i huvudsak riktar sig till myndigheterna i fråga.
            Men det finns också en återkoppling till Regeringskansliet.
          </note>
          <note>
            Jag vill också höra statsrådets tankar kring hur man ska kunna
            komma till rätta med det. Vi har hört om återkopplingarna från
            myndigheterna. Men en stor del handlar också om de fysiska förutsättningar
            för att bedriva verksamheterna i de lokaler som finns, med den
            personalstyrka och de resurser som finns och med de befogenheter
            och regelverk som finns. Myck ­ et av detta är saker som kan vara
            till synes svårt för en myndighet att lösa inom de ramar man har
            givits. Därför är en fråga till statsrådet: Vilka konkreta åtgärder
            väljer regeringen att ta till framöver, i termer av exempelvis
            resurser men även regelförändringar och investeringar i kriminalvården?
          </note>
          <note>
            Vi har ett stort problem med ökad brottslighet. Det kommer oundvikligen
            att leda till ett ökat antal häktade. Framför allt med tanke på
            med de lagförändringar som gjorts vad gäller när man kan och ska
            häktas kommer det att bli fler häktade. Då måste vi svara upp
            i andra änden så att det blir möjligt att genomföra.
          </note>
          <note>
            Det handlar också om saker som ligger lite i mänsklighetens natur
            när man arbetar i en sådan kontext, med människor som är bokstavligt
            talat tillfångatagna och hållna mot sin vilja. Det finns otaliga
            mer eller mindre nedslående forskningsexempel på vad som sker
            rent socialt i ett sådant sammanhang. Det gäller inte bara de
            intagna utan också de som ska vara personal på en sådan plats,
            i brist på bättre ord: fångvaktare. Det handlar om vilka psykologiska
            och sociala avarter det ibland kan leda till, till exempel bristande
            empati i ögonblicket. Även om människan i grunden är god kan det
            i ögonblicket och kontexten leda till avarter. Också de uppmärksammas
            inom ramen för justitieombudsmännens granskning av myndigheten.
          </note>
          <note>
            Jag är intresserad av att höra hur statsrådet ser på det och
            vilka signaler och uppdrag som har getts till framför allt Kriminalvården
            för att undvika den formen av avarter framgent.
          </note>
          <note type="speaker">
            Anf. 3 Statsrådet MIKAEL DAMBERG (S):
          </note>
          <note>
            Fru talman! Tack, Erik Ottoson, för både interpellationen och
            konstaterandet att detta inte är en ideologiskt konfliktfylld
            fråga! Det är snarare en fråga där vi i Sveriges riksdag brukar
            ha en bred samsyn, eftersom det handlar om hur vi hanterar några
            av de mest utsatta människorna i vårt land. Vi vill ju göra det
            med ett visst mått av humanitet i syfte att minska återfallen
            i brott. Det finns en idé i Sverige med att ha bra häktesverksamhet
            och anstalter som bedriver ett arbete som gör att färre återfaller
            i brott. Då får situationen på häktena inte se ut hur som helst.
            Man måste också jobba smart med frågorna om exempelvis hur länge
            man sitter häktad.
          </note>
          <note>
            Jag vill understryka att det egentligen inte finns någon aktör
            som tjänar på för långa häktestider. Det mest uppenbara är kanske
            att den häktade inte tycker att det vore bra. Det är också väldigt
            viktigt att hela processen går snabbt för framför allt målsäganden
            och vittnen så att de kan nå ett avslut. Detta är även viktigt
            för domstolarna så att de slipper ta om en massa processer flera
            gånger och därmed förlänga det hela. Det stjäl tid från åklagarna
            och ytterst för kriminalvården. Att jobba så smart som möjligt
            med det här är alltså en fråga för hela systemet.
          </note>
          <note>
            Jag är väl medveten om vad jag har sagt och att interpellationen
            handlar om de långa häktningstiderna och den isolering som förekommer
            i Sverige. Men jag vill upprepa att jag tror att vi är helt överens
            om att det måste få förekomma. Vid allvarlig brottslighet kan
            det behövas långa häktestider. Ibland måste man också begränsa
            den intagnes möjligheter att kommunicera med andra; annars kan
            man försvåra möjligheterna att gå i mål i en domstolsprocess.
            Detta måste fortfarande vara väldigt tydligt.
          </note>
          <note>
            Givet detta tycker jag att flera av frågorna är väldigt relevanta.
            Jag vill först säga något om vad vi har gjort mer konkret.
          </note>
          <note>
            Kriminalvården har de senaste åren fått särskilda anslagsökningar,
            och de behövs. En del har handlat om att jobba med att kunna minska
            isoleringen. På så vis jobbar man med anslagsfrågan.
          </note>
          <note>
            Vi vet att kriminalvården är uppe på 100 procents beläggning
            nu. Ibland ligger man över det. Man har dubbelbeläggningar på
            rum och så vidare. Situationen är alltså ansträngd både personalmässigt
            och, som Erik Ottoson antyder, kanske ännu mer lokalmässigt. Det
            är inte alltid möjligt att blanda människor och jobba på detta
            sätt om man är fast i sina lokaler. Därför genomför vi nu en väldigt
            stor utbyggnad av kriminalvården, men den tar lite tid. Det handlar
            om en kombination av långsiktiga platser och kortsiktiga insatser,
            och vi ger Kriminalvården fler möjligheter.
          </note>
          <note>
            Det svängde dock ganska snabbt. För några år sedan minskade beläggningen,
            och nu ökar den snabbt igen. Det har framför allt skett efter
            2018 då det blev en rejäl ökning. Det blev ungefär 500 fler antagna
            bara från 2018 till 2019. Sedan januari 2018 har 300 nya permanenta
            och 300 tillfälliga platser tillkommit. Det finns nu också en
            kraftfull utbyggnadsplan. Men den bygger på att kommunerna till
            exempel medger att det byggs fängelser runt om i Sverige.
          </note>
          <note>
            Förutom detta har vi ett återrapporteringskrav i regleringsbreven
            för både Kriminalvården och Åklagarmyndigheten som innebär att
            de ska redovisa hur de jobbar för att minska isoleringen i häkten.
          </note>
          <note>
            Jag vill även återkomma till frågan om den utredning som har
            lagt fram ett antal förslag. Remissynpunkterna var ganska goda.
            Men det gäller att hitta rätt balans för detta så att vi inte
            minskar de brottsbekämpande myndigheternas möjlighet att utreda
            brott och göra det med de bästa förutsättningarna. Som jag sa
            i svaret räknar jag med att inom närtid återkomma med en proposition
            om detta, som bland annat berör det faktum att barn har suttit
            häktade en längre tid och att deras möjligheter att umgås med
            andra också har varit inskränkta. Detta är frågor som vi måste
            ta på stort allvar.
          </note>
          <note type="speaker">
            Anf. 4 ERIK OTTOSON (M):
          </note>
          <note>
            Fru talman! Tack, statsrådet, för det utvecklade svaret! Jag
            tror att det är viktigt med tydliga ansvarslinjer. Myndigheten
            har så klart inom ramen för sitt ansvarsområde ett väldigt tydligt
            ansvar för genomförandet av detta. Regeringen har möjligheter
            och ansvar att se till att det finns förutsättningar för myndigheten.
            Jag tycker att statsrådet på ett bra sätt beskriver vad man har
            gjort och vad som eventuellt kan komma framöver.
          </note>
          <note>
            Jag efterlyser dock att det också ska finnas en plan för att
            inte bara öka platserna utan också för hur detta kommer att utvecklas.
            En rad straffskärpningar är uppe för diskussion. Detta kommer
            att fortsätta att ställa ännu större krav på Kriminalvården att
            hantera om möjligt ännu fler personer i häkte och fängelse framgent.
            Då behövs en plan som tar höjd för detta.
          </note>
          <note>
            Det här kan även kopplas till den situation vi ser utanför dessa
            väggar med en alltmer omfattande kriminalitet och otrygghet. Detta
            är många gånger anledningen till att vi tar steg för att skärpa
            straff och ge polisen fler befogenheter. Det leder i slutändan
            till att vi får fler personer i häkte.
          </note>
          <note>
            Jag vill höra statsrådet utveckla tankarna om hur han ser på
            en sådan plan. Har regeringen verkligen räknat på detta? Det handlar
            inte bara om en ökning utan också om ökningen kommer att räcka
            till. I nuläget känns det inte troligt, givet hur ökningstakten
            ser ut vad gäller antalet platser. Det gäller även hur ökningstakten
            kan beräknas se ut med de straffskärpningar, de förändrade reglerna
            för häktning och så vidare som kan bli aktuella. Även polisens
            befogenheter som gör det möjligt att utreda fler brott spelar
            in här. Dessa brott har tidigare varit outredda eller har åtminstone
            inte lett till någon häktning.
          </note>
          <note>
            Jag vill även återkomma till det som kan kallas kulturfrågor
            inom ramen för Kriminalvårdens arbete och personalarbete. Vi får
            regelbundet rapporter från bland annat justitieombudsmännens granskning
            av kriminalvården där fel och ibland väldigt allvarliga sådana
            begås. Det handlar bland annat om förnedrande behandling av intagna.
            I grunden goda människor gör i kontexten olämpliga och orimliga
            saker där de kanske inte riktigt tar den intagnes värdighet på
            allvar.
          </note>
          <note>
            Här handlar det om hur man arbetar med detta. Självklart finns
            det inte möjlighet att vid varje givet ögonblick kontrollera den
            enskilda anställda, men politiskt sett måste man ställa höga krav
            på ett viktigt värdegrundsarbete hos en myndighet som Kriminalvården.
            Den har ju, som statsrådet säger, hand om människor när de är
            som mest utsatta i en för den enskilde väldigt svår situation.
            Om man då inte blir behandlad med en rimlig nivå av värdighet
            utgör såklart en ännu större inskränkning av den egna friheten
            och värdigheten. Jag vill gärna höra några ord om detta.
          </note>
          <note>
            Jag tror att det finns skäl att återkomma till detta framöver.
            Det här har som sagt varit en lång följetong. Åtgärder har vidtagits
            tidigare, men problemen kvarstår i mångt och mycket. Om jag får
            återkoppla till det vi började med vad gäller antalet platser
            och lokal- och personalförutsättningarna är detta också bakgrunden
            till min interpellation. Dessa måste inte bara matcha utan i detta
            läge med marginal överträffa den ökning som sker vad gäller antalet
            personer som blir häktade och kanske senare hamnar i fängelse
            för att man ska kunna beta av och komma i kapp de problem som
            vi har sett i Sverige under alltför många år.
          </note>
          <note type="speaker">
            Anf. 5 Statsrådet MIKAEL DAMBERG (S):
          </note>
          <note>
            Fru talman! Interpellanten tar upp många frågor. Låt mig börja
            med dem som handlar om det akuta läget. Polisen har inom ramen
            för Operation Rimfrost meddelat Kriminalvården att det nu kommer
            fler intagna. Kriminalvården ingår också i Operation Rimfrost
            för att plocka fram de häktes- och anstaltsplatser som behövs
            i den särskilda insats som går väldigt hårt åt de grovt kriminella
            som står för våldet i Sverige.
          </note>
          <note>
            Vi har såklart en specifik situation nu när polisen är väldigt
            offensiv. Målet är att sätta fler av de gängkriminella i fängelse
            för att minska våldet och skjutningarna. Detta påverkas alla myndigheter
            av, så också naturligtvis Kriminalvården. Det finns dock ett bra
            samarbete om detta. De är helt med på hur man ska jobba för att
            hantera situationen, även om den för Kriminalvården redan från
            början är ansträngd.
          </note>
          <note>
            Kriminalvården får nu tillskott. I vårändringsbudgeten fick man
            335 miljoner. Man fick ytterligare 330 miljoner för perioden 2019–2020.
            Man får 569 miljoner kronor 2021 och 729 miljoner kronor 2022.
            Kriminalvården står i en enorm utbyggnadsfas. Vårt intresse är
            inriktat på att det är en kombination av tillfälliga saker som
            måste till här och nu och sådana platser som ökar kapaciteten
            långsiktigt.
          </note>
          <note>
            I vårt arbete försöker vi titta på hela rättskedjan, vilka effekter
            den väx ­ ande polisorganisationen får och vad som händer på åklagarsidan,
            dom ­ stolsidan och kriminalvårdssidan. Tanken är också att det
            i nästa skede, då antalet poliser ökar i hela landet, får en dämpande
            effekt. Det är en sak nu när man är väldigt offensiv och det blir
            en så att säga intagande effekt. Men vi hoppas också att de polisiära
            resurserna ska leda till att det blir något färre brott och en
            något lugnare situation. Detta är en del av ekvatio ­ nen när
            vi gör denna stora satsning.
          </note>
          <note>
            Jag är ute på lite hal is när det gäller Kriminalvården, eftersom
            den egentligen hanteras av Morgan Johansson. De mer detaljerade
            frågorna vad gäller personal och sådant kanske jag inte bör svara
            på mer ingående. Jag vet att sådant arbete pågår. Man har haft
            en del problem vad gäller rekrytering och att få en långsiktighet
            i detta, men jag vet att man tar det på stort allvar.
          </note>
          <note>
            Jag vill dock säga att Kriminalvårdens resultat har förbättrats
            över tid, vilket kanske inte alla vet. Det är alltså färre som
            återfaller i kriminalitet efter vistelse i dag än för ungefär
            tio år sedan. Jag tror att det hänger ihop med de utbildningssatsningar
            som nu görs inom Kriminalvården. Folk får yrkesutbildningar som
            leder till att de har någonting annat att gå till efteråt. Vi
            får se om det är hela sanningen, men det är ändå ett positivt
            resultat för Kriminalvårdens arbete framöver.
          </note>
          <note>
            Nu bygger vi ut hela rättskedjan med stora satsningar. Men jag
            tror att det är viktigt att i det här läget också fundera på vad
            som kan effektiviseras i rättskedjan. Ta de långa häktestiderna
            till exempel . En utredning som jag har fått och som jag är väldigt
            intresserad av handlar om att gå igenom domstolsprocessen för
            inte minst de stora och komplicerade brottmålen. Vid till exempel
            ekonomisk brottslighet är det ofta väldigt långa häktestider,
            eftersom det är komplicerat. Nu finns det förslag om hur man skulle
            kunna begränsa processerna, fokusera på prövningen av skuldfrågan
            och därmed frigöra tid. Alla parter skulle tjäna på det.
          </note>
          <note>
            Det är samma sak med snabbare lagföring, en process som jag tror
            kommer att frigöra resurser i hela rättskedjan. Det handlar om
            att polisen vid mindre brottslighet på plats kan säga: Antingen
            erkänner du eller så har du en tid i domstol om två veckor.
          </note>
          <note>
            Vi måste jobba med snabbheten i processerna, så att vi inte kör
            runt människor i systemet för lång tid. Det blir inte bra för
            någon.
          </note>
          <note type="speaker">
            Anf. 6 ERIK OTTOSON (M):
          </note>
          <note>
            Fru talman! Jag förstår att det är en viktig och ibland komplicerad
            gränsdragning mellan statsrådet Dambergs och Morgan Johanssons
            ämbetsutövning. En lustig parentes i sammanhanget är att jag skrev
            interpellationen till statsrådet Damberg, men att kammarkansliet
            tyckte att det nog var Morgan Johansson den skulle ställas till.
            Regeringskansliet tyckte däremot att det var till statsrådet Damberg.
            Jag säger det bara för att illustrera komplexiteten i hur ansvarsfördelningen
            inom ramen för en regeringsbild ­ ning kan se ut. Jag förstår
            detta. Man kan väl fundera över det, men det funkar säkert jättebra.
            Jag förutsätter att ni har ett gott samarbete.
          </note>
          <note>
            För att återgå till sakfrågan: Statsrådet pratar om att vi nu
            såklart har en inflödeseffekt på grund av bland annat Operation
            Rimfrost och det ökade antalet poliser. Han förväntar sig över
            tid en återhållande effekt av ett ökat antal poliser. Jag kanske
            är född skeptiker, men jag tror det när jag ser det. Det återstår
            att se, som sagt. Jag ställer mig frågande till att nivån på kriminalvårdens
            omfattning framgent ska utgå från ett sådant antagande. Detta
            kanske statsrådet vill förtydliga.
          </note>
          <note>
            Jag ifrågasätter att det kommer att ha en sådan effekt. Jag tror
            att vi snarare har strukturella problem som inte går att åtgärda
            här och nu. Det måste ske på längre sikt. Rekryteringen och det
            vakuum som skapas av ett inflöde till häkten och kriminalvårdsanstalter
            skapar möjlighet för andra personer att ta samma roll. Det är
            någonting vi ser inom den organiserade brottsligheten; det är
            inte bara att låsa in de befintliga – det kommer också nya. Det
            gör att jag i någon mån ifrågasätter att detta så småningom får
            en hämmande effekt. Jag önskar att det vore sant, och jag hoppas
            att det blir så. Men, fru talman, det återstår att se.
          </note>
          <note>
            Tack för en god debatt!
          </note>
          <note type="speaker">
            Anf. 7 Statsrådet MIKAEL DAMBERG (S):
          </note>
          <note>
            Fru talman! Jag tackar för möjligheten att klargöra det sista.
            Jag tror att Moderaterna och Socialdemokraterna är ganska överens.
            Vi tror att fler poliser minskar brottslighet och att fler närvarande
            poliser runt om skapar trygghet och mindre tillfälle för brottslighet.
            Jag tror att det finns en sådan långsiktig effekt med en starkare
            polisorganisation. Det leder på lång sikt till ökad trygghet på
            rastplatser, i centrum eller vad vi nu kan tala om. Det tror jag.
            Det vi ser framför oss nu är en kraftig utbyggnad av Kriminalvården,
            en kraftig utbyggnad av domstolsväsendet och ytterligare resurser
            till åklagarväsendet. Det är mer en långsiktig utveckling jag
            talade om. Vi måste ha starkare kapacitet i våra häkten och i
            Kriminalvården för att kunna hantera den här situationen.
          </note>
          <note>
            Tillbaka till interpellantens grundfråga: Det är viktigt att
            hantera de långa häktestiderna. Det gäller inte minst hur barn
            behandlas i häkten. Där har vi fått internationell kritik under
            väldigt lång tid, inte minst vad gäller isolering. Det finns mer
            att göra för att effektivisera detta och se till att man är häktad
            så länge man behöver.
          </note>
          <note>
            Jag vill avsluta med det självklara, som vi och Moderaterna är
            överens om. När det finns behov av häktning ska det göras. Finns
            det behov av att isolera häktade ska det också göras. Det finns
            ingenting som får riskera de utredningsarbeten som görs i syfte
            att nå fällande domar i svenska domstolar. Det får vi inte kompromissa
            med. Men utredningen har lämnat en rad förslag som vi med stor
            sannolikhet kommer att kunna vara överens om att vi kan gå vidare
            med inom kort.
          </note>
          <note>
            Interpellationsdebatten var härmed avslutad.
          </note>
          <note>
            § 12 Svar på interpellation 2019/20:272 om ytterligare insatser
            mot våld och hedersrelaterat förtryck mot barn
          </note>
          <note type="speaker">
            Anf. 8 Statsrådet ÅSA LINDHAGEN (MP):
          </note>
          <note>
            Fru talman! Juno Blom har frågat justitie- och migrationsministern
            om han är beredd att vidta åtgärder för att ta fram en övergripande
            nationell strategi för att bekämpa våld mot barn, inklusive hedersrelaterat
            våld och förtryck mot barn. Vidare har Juno Blom frågat justitie-
            och migrationsministern om han är beredd att vidta åtgärder för
            att inrätta ett nationellt center för försvunna barn, som bland
            annat ska samla och tillgängliggöra kunskap om hur många barn
            som är försvunna och hur detta kan förhindras och därmed stärka
            socialtjänstens och andra aktörers förutsättningar att agera i
            frågan.
          </note>
          <note>
            Interpellationen har överlämnats till mig.
          </note>
          <note>
            Jag vill inleda med att tacka Juno Blom för att hon lyfter dessa
            mycket angelägna frågor om hur samhället kan förbättra stödet
            och skyddet för barn som utsätts för våld. Hedersrelaterat våld
            och förtryck innebär fullkomligt oacceptabla kränkningar av mänskliga
            rättigheter och barnets rättigheter. Barn och ungdomar i Sverige
            ska växa upp under trygga förhållanden i frihet från våld och
            förtryck.
          </note>
          <note>
            I regeringspartiernas överenskommelse med Centerpartiet och Liberalerna
            lyfts en rad åtgärder som har till syfte att stoppa hedersbrotten.
            Regeringen har även under senare år tagit en rad andra initiativ
            som är särskilt relevanta i arbetet mot hedersrelaterat våld och
            förtryck.
          </note>
          <note>
            Arbetet med att motverka våld mot barn har i många fall beröringspunkter
            med arbetet med att motverka mäns våld mot kvinnor. Ökat skydd
            för barn och unga mot våld är ett centralt område i den nationella
            strategin för att förebygga och bekämpa mäns våld mot kvinnor
            2017–2026 och det åtgärdsprogram som ingår där. Regeringen anser
            att det behövs ett fortsatt samlat grepp för att motverka våld
            mot barn. Enligt målet för barnrättspolitiken ska alla barn få
            sina rättigheter tillgodosedda, och arbetet med att säkerställa
            detta för inte minst särskilt utsatta grupper av barn fortsätter.
          </note>
          <note>
            Arbetet med att stärka barnrättsperspektivet inom socialtjänst
            och den sociala barn- och ungdomsvården är viktigt för att förbättra
            situationen för några av de mest utsatta barnen. Regeringen har
            till exempel gett Socialstyrelsen i uppdrag att lämna förslag
            på hur möjligheterna att ge öppna insatser utan samtycke till
            barn och unga kan öka, så att insatserna kan ges i fler fall och
            i fler situationer. I uppdraget ingår att se över bestämmelsen
            om så kallat mellantvång i lagen (1990:52) om vård av unga, bland
            annat om mellantvång bör kunna beslutas vid brister i den unges
            hemmiljö, till exempel vid hedersrelaterad problematik. Uppdraget
            ska redovisas den 2 december 2020. Regeringen har även gett uppdrag
            till Barnafrid vid Linköpings universitet att genomföra utbildningsinsatser
            för landets barnahusverksamheter om hedersrelaterat våld och förtryck
            och dess olika uttrycksformer barnäktenskap, tvångsäktenskap och
            könsstympning.
          </note>
          <note>
            Att öka kunskapen om barn som försvinner och förhindra att detta
            sker är ytterst angeläget. Länsstyrelsen i Östergötlands län har
            i flera år haft ett omfattande nationellt regeringsuppdrag om
            hedersrelaterat våld och förtryck som bland annat omfattar kunskapsutveckling.
            Uppdraget har förstärkts inför 2020.
          </note>
          <note>
            Utrikesförvaltningen spelar en viktig roll i kampen mot att barn
            förs bort mot sin vilja. Regeringen har förstärkt UD:s arbete
            för barn, unga och familjer som blivit nödställda utomlands med
            fokus på barn- och tvångsäktenskap. Satsningen har inneburit ökad
            kapacitet att hantera denna typ av ärenden inom utrikesförvaltningen
            samt en utveckling av arbetsmetoder och kunskap som är värdefull
            även för förebyggande insatser i kommunerna. Det är viktigt, men
            det är också av yttersta vikt att vi hindrar att barn över huvud
            taget förs utomlands.
          </note>
          <note>
            I slutbetänkandet Ökat skydd mot hedersrelaterad brottslighet
            (SOU 2018:69) föreslås ett straffsanktionerat utreseförbud för
            barn som riskerar att föras ut från Sverige i syfte att ingå äktenskap
            eller utsättas för könsstympning. Frågan om att öka möjligheterna
            att föra statistik över hedersrelaterad brottslighet behandlas
            också i betänkandet. Betänkandet bereds för närvarande inom Regeringskansliet,
            och ambitionen är att besluta om en proposition under våren 2020.
          </note>
          <note>
            Sammanfattningsvis rör frågorna som Juno Blom lyfter i sin interpellation
            mycket allvarliga samhällsproblem. Det pågår en rad åtgärder i
            syfte att bekämpa hedersrelaterat våld och förtryck och våld mot
            barn, men betydande utmaningar kvarstår. Vi kan aldrig acceptera
            att barn utsätts för våld.
          </note>
          <note type="speaker">
            Anf. 9 JUNO BLOM (L):
          </note>
          <note>
            Fru talman! Tack, Åsa Lindhagen!
          </note>
          <note>
            Sverige är ett land fullt av möjligheter för de flesta barn som
            växer upp här. Uppfattningen att barnet är en individ har vunnit
            större gehör i Sverige än i de flesta andra länder. Men nu kommer
            det larmsignaler om samhällets oförmåga att skydda de mest utsatta
            barnen som vi måste ta på största allvar.
          </note>
          <note>
            Det gäller barn som utsätts för våld och sexuella övergrepp i
            de miljöer där de ska känna sig som tryggast, i hemmet och i skolan.
            Det gäller även alla de barn som förts ut ur landet med risk att
            utsättas för barnäktenskap, könsstympning eller omvändelseförsök
            rörande sexuell läggning.
          </note>
          <note>
            Vi lyckas inte längre skydda barn som utsätts för de mest allvarliga
            formerna av våld när förövarna är vuxna i barnets närmaste omgivning
            eller andra unga inte minst i skolan. Varje fall av våld eller
            övergrepp som samhället inte stoppar innebär ett barn som inte
            får tillgång till liv, hälsa och trygghet och därmed begränsas
            från att utvecklas till fullo.
          </note>
          <note>
            Genom bristande ställningstagande och handlingskraft från ansvariga
            politiker och myndigheter blir Sverige för alltför många barn
            långt ifrån möjligheternas land. Jag har mött de barnen bakom
            statistiken. Jag har mött deras rädsla, maktlöshet och ofrihet.
            Jag har lyssnat till hundratals olika berättelser om svek från
            vuxenvärlden.
          </note>
          <note>
            Jag valde politiken då jag ansåg att politiken valt bort barnen.
            I Sverige är föräldrarätten stark, vilket vi måste våga utmana.
            När barn sätter nyckeln i dörren hemma, som borde vara deras trygga
            borg, har hemmet i stället förvandlats till en brottsplats för
            alltför många barn.
          </note>
          <note>
            Ska våldsutsatta barn få rätt stöd och skydd måste vi politiker
            och ansvariga myndigheter inse att vårdnadshavaren numera även
            är en gärningsperson, och det utsatta barnet är ett brottsoffer.
            Detta är förvisso ett allvarligt problem i en familj, men det
            är inte ett familjeproblem. Det är allvarlig kriminalitet. Därför
            ställde jag frågan till justitieministern.
          </note>
          <note>
            Menar vi allvar kan vi inte se att en nationell strategi mot
            mäns våld mot kvinnor är lösningen på barns våldsutsatthet. Utsatta
            barn har rätt till ett eget fokus. Den nationella strategin för
            att bekämpa våld mot barn borde omfatta all den våldsutsatthet
            barn riskerar att utsättas för.
          </note>
          <note>
            Staten ska se till att skydda varje barn genom satsningar på
            utbildning, sociala åtgärder och tydlig lagstiftning. Myndigheter
            är skyldiga att ge våldsutsatta barn det stöd och det skydd de
            har rätt till och behov av. Genom en tydlig struktur för roll-
            och ansvarsfördelning mellan myndigheter ökar förutsättningarna
            för den samverkan som är nödvändig för att på bästa sätt bekämpa
            våld mot barn och ge de redan utsatta barnen rätt till vård, stöd
            och skydd. Strategin ska även innehålla åtgärder för att belysa
            och förebygga, identifiera, utreda, rehabilitera och följa upp
            våld mot barn.
          </note>
          <note>
            En nationell strategi är förutsättningen för en sammanhållen
            politik. Frågorna berör många olika myndigheter liksom kommuner,
            landsting och civilsamhället. Det enskilda barnet ska ges möjlighet
            att göra sin röst hörd. Lagstiftningen behöver ses över brett,
            och den transnationella dimensio ­ nen som innebär att barn kan
            föras ut ur Sverige måste finnas med. Så förebygger vi att barn
            bedöms med olika måttstockar.
          </note>
          <note>
            I dag händer det alltför ofta att barn bemöts på olika sätt beroende
            på utländsk bakgrund, bostadsort, funktionsnedsättning, status
            som ensamkommande, föräldrar med psykisk ohälsa eller missbruk.
            Strategin måste också ha ett tydligt fokus på barn som utsätts
            för hedersrelaterat våld och förtryck i alla dess uttrycksformer.
          </note>
          <note>
            Liberaler har aldrig duckat för verkligheten, blundat för utsattheten
            eller ofriheten. Verkligheten kan vara svår att ta in, med det
            är när vi väljer att se den som vi kan göra förändringar. Att
            investera i våra utsatta barn är att investera i vår gemensamma
            framtid.
          </note>
          <note type="speaker">
            Anf. 10 SARA GILLE (SD):
          </note>
          <note>
            Fru talman! Jag vill börja med att säga att det är glädjande
            att se att det är fler partier som driver kampen mot hedersrelaterat
            våld och förtryck. Det är någonting som inte hör hemma här i Sverige
            och helst inte någon annanstans heller. Men tyvärr har vi det
            i Sverige. Som ledamoten nämnde i sin interpellation är det 18
            år sedan Fadime mördades, och vi har fortfarande kvar problemet
            i Sverige.
          </note>
          <note>
            Vi må vara ett tolerant land, som Juno beskriver i sin interpellation,
            men jag anser att vi är ett på tok för tolerant land. Vi måste
            bli duktigare på att stå upp för våra svenska rättigheter och
            våra svenska värderingar.
          </note>
          <note>
            Här i Sverige ska var och en själv få bestämma över vad den vill
            göra i sitt liv, var man vill studera, vilken man vill gifta sig
            med etcetera. Men vi har fortfarande inte fått bukt med problemet.
            Det kanske är för att reger ­ ingen har varit naiv.
          </note>
          <note>
            Nyligen hade jag en interpellationsdebatt där jag lyfte fram
            problemet med att det är få kommuner som för statistik om hur
            många barn som förs utomlands. Det är oerhört viktigt att alla
            kommuner för statistik om detta för att vi ska kunna få bukt med
            det. Jag nämnde att vi behöver föra natio ­ nell statistik för
            att kunna förebygga bortföranden men också för att kunna hantera
            de ärenden där barn redan har förts bort från landet.
          </note>
          <note>
            I debatten mötte jag statsrådet Morgan Johansson, och han sa
            samma sak som statsrådet säger här om att det är flera lagar på
            gång. Jag instäm ­ mer i ledamoten Juno Bloms interpellation om
            att det behöver göras mer, vilket jag också har påtalat vid flera
            tillfällen.
          </note>
          <note>
            Vi har en regering som kallar sig för barn- och kvinnovänlig.
            Men i själva verket har vi en regering som är barn- och kvinnofarlig.
            Detta gäller både politiken inom Sverige och vår politik i utlandet.
          </note>
          <note>
            Som jag inledde med att säga är det glädjande att se att flera
            partier driver kampen mot hedersrelaterat våld och förtryck. Därför
            vill jag fråga ledamoten Juno Blom om hon och hennes parti är
            beredda att samtala med Sverigedemokraterna.
          </note>
          <note>
            Man kan nämligen påverka och tillsätta nya myndigheter, stifta
            lagar etcetera utan att regeringen godkänner det så länge som
            man har majoritet i riksdagen. Dessutom kan vi avsätta regeringen
            redan nästa vecka om vi vill.
          </note>
          <note>
            Så till min fråga. Är Juno Blom och hennes parti beredda att
            sätta sig ned och samtala kring detta med Sverigedemokraterna,
            eller är det viktigare för henne att Stefan Löfven sitter kvar?
          </note>
          <note type="speaker">
            Anf. 11 Statsrådet ÅSA LINDHAGEN (MP):
          </note>
          <note>
            Fru talman! Det är blandad kompott här, kan man konstatera.
          </note>
          <note>
            När det gäller problematiken med hedersrelaterat våld och förtryck
            och våld mot barn är det helt avgörande att vi jobbar med att
            ta steg framåt. Det är prioriterade frågor för regeringen. Vi
            har skjutit till väldigt mycket resurser över tid och också under
            förra mandatperioden för att stärka arbetet mot mäns våld mot
            kvinnor, inklusive den utsatthet som inte minst barn befinner
            sig i. Det gäller både barn som utsätts för våld och barn som
            växer upp i hem där det förekommer våld. De far väldigt illa av
            att se våld mellan vuxna, företrädesvis riktat mot mamma.
          </note>
          <note>
            Vi har många saker vi behöver göra bättre. Vi är helt överens
            om att vi behöver göra mer. Håller vi måttet i samhället i dag?
            Nej, det gör vi inte. Det lyfter också riksdagsledamoten Juno
            Blom fram väldigt tydligt i interpellationen. Hon driver på olika
            sätt frågorna sedan många år tillbaka. Jag har stor respekt för
            den kampen. Det gäller det stora genuina engagemang ­ et som finns
            för det enskilda barnet som riksdagsledamoten har framför sig.
            Det gäller de möten som hon har haft under många års tid men också
            det stora engagemanget för att vi måste förändra på strukturell
            nivå.
          </note>
          <note>
            Vi är överens om att vi inte gör tillräckligt bra ifrån oss.
            Det finns många områden där vi ser att vi brister för barns situation
            i Sverige i dag. Det gäller inte minst det som lyftes fram om
            föräldrarätten. Vi måste våga utmana föräldrarätten. Den ringas
            in i ett nötskal inte minst när vi talar om socialtjänsten och
            de lagar vi har.
          </note>
          <note>
            Det handlar om möjligheten för socialtjänsten att gå in och ge
            stöd till ett barn som behöver hjälp om föräldrarna säger nej,
            där lagstiftningen förhindrar att socialtjänsten går in och ger
            hjälp. Det är väldigt högt ställda krav för att socialtjänsten
            ska få gå förbi föräldrarna om de blockar barnets möjligheter
            att få stöd och hjälp. Där ringar vi in föräldrarätten i ett nötskal.
          </note>
          <note>
            En av de saker som jag lyfter fram i interpellationssvaret är
            just uppdraget. Det finns ett stort engagemang inte minst från
            Liberalernas sida att ta steg framåt i den punkten. Det är en
            sak vi behöver göra, men vi behöver göra väldigt mycket mer. Det
            är också ett faktum att det finns brister när det gäller statistiken
            i dag. Det lyftes här fram tidigare av ledamoten.
          </note>
          <note>
            Där har Nationella kompetensteamet vid Länsstyrelsen i Östergötland,
            som gör ett oerhört viktigt jobb, själv tagit initiativ till att
            ta fram statistik över barn som förs ut ur Sverige och far illa
            på olika sätt. Vi har i dag inte kunskap om hur många barn detta
            är.
          </note>
          <note>
            En sak vi har gjort är en ändring i lagstiftningen som har gett
            rektorer ett ökat ansvar att rapportera skolfrånvaro till skolhuvudmannen.
            Vi måste reagera från samhällets sida om man kommer tillbaka till
            skolan efter skollov och bänkar står tomma. Men vi behöver också
            göra mer för att barn över huvud taget inte ska föras ut ur landet.
          </note>
          <note>
            Frågan lyftes om att ta fram en nationell strategi om våld mot
            barn som tar ett helhetsgrepp om de här frågorna. Vi har sagt
            i budgeten för 2020 att vi ska ta ett samlat grepp kring arbetet
            mot våld mot barn. Där är detta en oerhört viktig fråga. Jag har
            nu på förmiddagen mött en rad barnrättsorganisationer och samtalat
            kring barns rättigheter i Sverige i dag. En av de frågor de lyfter
            är just en nationell strategi för att motverka våld mot barn.
          </note>
          <note>
            Detta är alltså en fråga som lyfts från flera håll i samhället.
            Och jag förstår att frågan lyfts, för vi behöver som sagt ta steg
            framåt, bli bättre och skydda barn mot våldet.
          </note>
          <note type="speaker">
            Anf. 12 JUNO BLOM (L):
          </note>
          <note>
            Fru talman! Jag är helt övertygad, Åsa, om att vi är överens
            om att våld mot barn är ett extremt allvarligt samhällsproblem.
            Samtidigt tror jag att det är åtgärderna som måste till. Det var
            frustrationen över detta som fick mig att ge mig in i politiken.
            Det är inte tillräckligt att tala, utan det måste också ageras.
          </note>
          <note>
            Jag tänker på det här med statistik. Vi har ju statistik över
            det mesta. Innan jag gick hit sökte jag och fick veta att det
            finns 643 kvinnor och 78 män som heter Juno. Det fick jag fram
            genom ett knapptryck. Men vi har ingen aning om hur många barn
            som genom åren har förts ut ur Sverige. Ekot konstaterade förra
            året att bara 13 procent av landets kommuner hade kännedom om
            detta. I år rapporterade Dagens Nyheter om det här. Och nu har,
            som Åsa Lindhagen sa, Nationella kompetensteamet på eget initiativ
            skickat ut en enkät, vilket jag tror är otroligt viktigt för att
            synliggöra att detta är en fråga som vi verkligen måste ta på
            fullaste allvar.
          </note>
          <note>
            Sedan länsstyrelsens nationella stödtelefon startade kan vi se
            att det är 275 barn och unga som har förts ut ur Sverige mot sin
            vilja. Jag brukar tänka på mina döttrar, som är blonda och blåögda.
            Hur hade det varit om det hade varit 273 till av dem som inte
            fanns kvar bland oss? Hade vi då väntat med att agera, så som
            vi har gjort i de här fallen?
          </note>
          <note>
            Jag har tänkt mycket på det här när vi har samtalat om barn som
            har förts ut ur landet av vårdnadshavare som är IS-terrorister.
            Då har det ändå funnits en politisk aktivitet. Jag tycker att
            det är viktigt att aldrig ställa barn mot varandra, men det har
            förvånat mig att man sällan över huvud taget ens har funderat
            över hur vi ska hjälpa de här andra barnen.
          </note>
          <note>
            Det är barn som jag har haft kontakt med. De har hört av sig
            och varit förtvivlade. Många gånger har det handlat om att de
            har varit i placering och att man strax därefter har gjort bedömningen
            att vårdnadshavarna har ändrat sitt beteende. Barnet har då inte
            känt en trygghet i detta.
          </note>
          <note>
            Jag kan se att i de fall som jag har mött där barn och unga har
            förts ut ur landet har de ofta signalerat till en eller flera
            myndigheter om rädsla. Man har återigen trott på vad som har varit
            läpparnas bekännelse när man har talat med vårdnadshavarna, som
            säger att detta inte ska ske. Men vi lyckas inte skydda barnen.
            Föräldrar tar barnen till länder som de själva har flytt ifrån
            ganska nyligen utan att det sker någon större reaktion.
          </note>
          <note>
            Därför tänker jag att det som ett första steg vore väldigt viktigt
            att ge ett uppdrag till fler myndigheter. Det har ju eftersökts
            att man måste jobba mycket bredare. Det handlar om ett uppdrag
            att ta fram rutiner för att förhindra att barn och unga förs ut
            ur landet. Det handlar också om rutiner och samtal om vad som
            ska hända när en kommun får kännedom om att ett barn inte befinner
            sig i kommunen, där man har identifierat en stol som står tom
            i skolan, och inte riktigt vet vad man ska göra.
          </note>
          <note>
            Det handlar alltså både om att förhindra, vilket är det absolut
            primära, och om de fall som vi inte lyckas förhindra. Hur kan
            vi se till att vidta alla tänkbara och möjliga åtgärder för att
            få hem barnet?
          </note>
          <note>
            Jag ser ett stort behov av att vi tillsammans tar fram ett sådant
            förslag på uppdrag och ser till att det kommer på plats. Det är
            någonting som jag har eftersökt i många år.
          </note>
          <note>
            När det kommer till ledamotens fråga tänker jag på det parlamentariska
            läge vi har. I de frågor som är viktiga är det alltid så när vi
            lägger fram förslag i utskott – det här är ju frågor som vi har
            drivit och kommer att driva – att ju bredare majoritet man får
            för att få igenom sina idéer, desto bättre är det såklart.
          </note>
          <note>
            Men inom ramen för januariavtalet kommer jag att driva på stenhårt
            i denna fråga. Jag kommer inte att ge mig, och jag ser det som
            självklart att om vi är överens så är vi överens.
          </note>
          <note type="speaker">
            Anf. 13 SARA GILLE (SD):
          </note>
          <note>
            Fru talman! Som statsrådet säger vet vi inte säkert hur många
            barn som förs utomlands, vilket är fruktansvärt. Det är 18 år
            sedan Fadime mördades, och vi har fortfarande inte kommit längre
            än så.
          </note>
          <note>
            Jag känner inte att ledamoten riktigt svarar på min fråga. Hon
            väljer i stället att ducka. Vi vet att regeringen sviker dessa
            barn och kvinnor, och det har den gjort under lång tid. Nu har
            vi ändå möjligheten att faktiskt avsätta regeringen, men Liberalerna
            väljer då att stötta Stefan Löfven i alla lägen. De sätter partipolitik
            framför det som är bäst för barn och kvinnor.
          </note>
          <note>
            Jag väljer därför att återigen ställa samma fråga till Juno Blom:
            Är Juno Blom beredd att med sitt parti sätta sig ned och samtala
            om detta med Sverigedemokraterna? Eller är partipolitiken viktigare
            än det som är viktigt för barn och unga?
          </note>
          <note type="speaker">
            Anf. 14 Statsrådet ÅSA LINDHAGEN (MP):
          </note>
          <note>
            Fru talman! Jag kan notera att det råder en fullständigt uppenbar
            brist på förslag från Sverigedemokraterna på vad vi ska göra.
            Det som Sverigedemokraterna går fram och lyfter är frågan om hur
            man ska avsätta reger ­ ingen, men de har inte ett enda förslag
            på vad vi ska göra för dessa barn och unga. Och vad ska vi göra
            för att förbättra kvinnors situation?
          </note>
          <note>
            Jag tycker att det är det vi ska lägga vår kraft på, och jag
            är väldigt intresserad av vad Sverigedemokraterna har för förslag.
            Det är väl ändå det här som har burit de flesta av oss in i politiken.
            Vi har gått in i politiken för att vi tror att politiken är en
            kraft för att förändra. Man kan vara med och bidra till att förändra
            samhället på många olika sätt – i civilsamhället, på sin arbetsplats
            men också inom politiken.
          </note>
          <note>
            Jag återgår till frågan, som bland annat handlar om att förhindra
            att barn förs utomlands. Behöver vi göra mer här? Ja. Det lyftes
            ett konkret förslag om att vi behöver ge ett uppdrag till myndigheter
            att samverka kring de här frågorna. Jag tror att det är viktigt
            att vi ser över detta, och jag vill gärna samtala mer om dessa
            frågor. Jag vet att riksdagsledamoten har mycket stor kunskap
            om var det brister och om vad vi skulle kunna behöva göra framöver.
          </note>
          <note>
            Jag tackar för detta, och vi fortsätter att samtala om det här
            och om de vidare förslag som vi behöver för att ta steg framåt
            för att förbättra för barn och unga. Inte minst handlar det om
            den proposition som vi kommer att lägga fram inom kort. Den handlar
            just om utreseförbud och om möjligheten att spärra pass.
          </note>
          <note>
            Vi jobbar med våra verksamheter i kommuner och regioner och från
            myndigheters sida för att förhindra att barn förs utomlands och
            för att de får det skydd och stöd de ska ha. Men vi jobbar också
            med lagstiftningen för att försvåra att barn förs utomlands på
            olika sätt.
          </note>
          <note type="speaker">
            Anf. 15 JUNO BLOM (L):
          </note>
          <note>
            Fru talman, Åsa Lindhagen och ledamoten! Så här är det: Om det
            är någonting jag är fullständigt trygg med är det att jag för
            alltid kommer att kämpa för de här frågorna.
          </note>
          <note>
            Om det är någonting som jag är lika övertygad om är det att det
            sker ett viktigt arbete i utskotten. Det är det vi röstar om i
            kammaren, och det är också i utskotten vi kan skriva oss samman
            i de fall våra politiska idéer sammanfaller. Jag ser inga problem
            att göra det i den här frågan eller i andra frågor.
          </note>
          <note>
            Däremot är jag övertygad om att den viktigaste uppgift som jag
            har framöver är att ingå i en överenskommelse där jag menar att
            vi tillsammans är skyldiga att svara på frågor och lägga fram
            politiska förslag som får ett brett stöd i den här kammaren. Den
            konflikt som finns mellan utsatta barn och den som utsätter barnen
            är så pass mycket allvarligare än att vi står här och diskuterar
            partipolitik.
          </note>
          <note>
            Däremot kommer jag aldrig att vara tyst. Så länge vi inte levererar
            kommer jag att stå här gång efter gång och synliggöra den skyldighet
            vi har som ledamöter att verkligen ta i de här frågorna.
          </note>
          <note>
            Jag var själv utredare när den nationella strategin mot mäns
            våld mot kvinnor togs fram, och jag tror att det är viktigt att
            komma ihåg att barnet där alltid blir ett bihang till den vuxna
            kvinnan. Om inte jag hade gått emot utredningsdirektiven, vilket
            jag också fick kritik för initialt, hade det inte stått ett ord
            om barnen i den. Det ingick inte. Därför vet jag att den inte
            är tillräckligt omfattande för att se just barns egen utsatthet.
          </note>
          <note>
            Sedan är det självklart att det finns beröringspunkter som vi
            ska ta på fullaste allvar. Men jag tror också att de handlingsplaner
            vi tar fram måste bli mycket tydligare med avsändare, hur mycket
            pengar vi avsätter och när de ska redovisas. Det saknas i dag
            i politiken.
          </note>
          <note type="speaker">
            Anf. 16 Statsrådet ÅSA LINDHAGEN (MP):
          </note>
          <note>
            Fru talman! Jag tackar återigen för att frågorna lyfts upp. Tack
            också för att riksdagsledamoten aldrig kommer att vara tyst!
          </note>
          <note>
            Jag håller fullständigt med om att det är leveransen som betyder
            någonting. Det är det enda som avgör om en politiker har förtjänat
            sitt uppdrag eller inte. Jag vet inte om jag har förtjänat det
            uppdrag jag har. Jag kommer att göra mitt bästa för att känna
            det när den här tiden en dag är över.
          </note>
          <note>
            Behöver vi ta mer konkreta steg framåt? Ja, det behöver vi. Vi
            behöver konkretisera uppdrag till myndigheter, vi behöver jobba
            med lagstiftning ­ en och vi behöver också ha särskilda insatser
            riktade just mot barn. Barnrättsperspektivet behöver vara integrerat
            i allt vi gör. Det behöver finnas i den nationella strategin mot
            mäns våld mot kvinnor.
          </note>
          <note>
            Jag delar dock uppfattningen att det inte är tillräckligt. Vi
            behöver också göra särskilda insatser som enbart handlar om att
            ta steg framåt för att förbättra situationen.
          </note>
          <note>
            Jag vill återigen säga tack för den viktiga diskussion som vi
            har fört här i kammaren.
          </note>
          <note>
            Interpellationsdebatten var härmed avslutad.
          </note>
          <note>
            § 13 Svar på interpellation 2019/20:258 om Transportstyrelsens
            företagskontroller
          </note>
          <note type="speaker">
            Anf. 17 Infrastrukturminister TOMAS ENEROTH (S):
          </note>
          <note>
            Fru talman! Thomas Morell har frågat mig vad jag tänker göra
            för att säkerställa en rättssäker hantering vid företagskontroller
            som utförs av Transportstyrelsen.
          </note>
          <note>
            Under de senaste åren har f lera viktiga regeländringar genomförts
            i syfte att bidra till en bättre regelefterlevnad på väg. Bland
            annat har beställaransvaret skärpts, sanktionsavgifter har införts
            för överträdelser av reglerna om cabotagetransporter och det har
            blivit möjligt att klampa fordon i upp till 36 timmar för att
            förhindra färd. Extra medel har tillförts Polismyndigheten, som
            därmed kunnat vidareutbilda ungefär 400 poliser och bilinspektörer
            för att förbättra och effektivisera kontrollerna av tunga fordon
            på väg.
          </note>
          <note>
            Under hösten 2017 beslutade regeringen om förordningsförändringar
            som innebar att sanktionsavgifterna för mindre förseelser sänktes
            medan de höjdes för mer allvarliga förseelser. Transportstyrelsen
            fick också utök ­ ade möjligheter att vid en företagskontroll
            sätta ned eller efterge sank ­ tionsavgifter om överträdelsen
            saknar betydelse i kontrollhänseende.
          </note>
          <note>
            Regeringen vill utveckla kontrollverksamheten ytterligare och
            beslutade därför den 22 augusti 2019 att en särskild utredare
            ska se över hur kontrollverksamheten av yrkestrafik på väg bedrivs.
            Utredningen ska ta fram förslag för effektivare kontroller av
            yrkestrafiken och en samlad organisationsform för kontrollverksamheten.
          </note>
          <note type="speaker">
            Anf. 18 THOMAS MORELL (SD):
          </note>
          <note>
            Fru talman! Tack så mycket för svaret, statsrådet Tomas Eneroth!
            Jag tror säkerligen att statsrådet anar att han nu kommer att
            få lite kritik.
          </note>
          <note>
            I det svar jag fick på interpellationen kom vägkontroller och
            sådana saker upp. Det var ju inte det frågan handlade om. Den
            handlade om Transportstyrelsens förmåga att göra rättssäkra kontroller.
          </note>
          <note>
            Regeringen har tillsatt en utredning för att se hur vi ska ha
            det med denna verksamhet i framtiden, och det är bra. Men varför
            låta verksamheten krympa under tiden? Det kan jag inte riktigt
            förstå.
          </note>
          <note>
            Jag har tidigare varit kritisk mot Transportstyrelsens kontroller.
            Det beror på att jag innan jag kom in i riksdagen hade mycket
            arbete med just kontrollverksamheten och hur Transportstyrelsen
            faktiskt utför kontrollerna. Jag fortsätter med min kritik.
          </note>
          <note>
            Jag tycker inte att Transportstyrelsen är rätt myndighet att
            utföra kontroller i företags lokaler. Det påståendet grundar jag
            på att man gång på gång trampar fel i utredningarna. Det är en
            sak att man tappar bort ärenden eller att det dyker upp fordon
            och förare som inte hör hemma i en utredning, men när man inte
            ens läser lagtexten rätt är det allvarligt. Detta har fått till
            följd att många, både chaufförer och åkeriföretag, känner sig
            helt utlämnade.
          </note>
          <note>
            Jag fick ett mejl i slutet av förra veckan från en chaufför som
            hade dåligt samvete för sin arbetsgivares skull eftersom han orsakat
            arbetsgivaren kostnader på 100 000 kronor. Han säger att han jobbar
            på ett seriöst åkeri och förstår om arbetsgivaren tröttnar. Han
            funderar på om han ska ta sin hund och bli tiggare i stället eftersom
            han upplever sin situation som ganska jobbig.
          </note>
          <note>
            Hur ska man då enligt lagtexten agera när man gör en kontroll
            i ett företags lokaler? Vad har man för stöd för att påföra sanktionsavgifter?
            Detta hittar man i förordning 2004:865, där det i 9 kap. 8 § står:
            ” I de fall som avses i 4, 5, 6 eller 9 § ska sanktionsavgift
            påföras transportföretaget, om det inte gjort vad som har ankommit
            på företaget .”
          </note>
          <note>
            Vad är det då som ankommer på företaget? Jo, det är att planera
            verksamheten på ett sådant sätt att förarna kan följa regelverket.
            Man ska också följa upp att förarna gör det, och när man upptäcker
            fel och brister ska man påtala felet för föraren. Handlar det
            om en kunskapslucka ska föraren få tillräcklig utbildning för
            att kunna göra rätt.
          </note>
          <note>
            Jag har gjort några hundra föreläsningar och utbildningar på
            åkerier om just detta. Jag vet också många företag där ute som
            gör ett fantastiskt arbete. Men det räcker inte. De får ändå höga
            sanktionsavgifter.
          </note>
          <note>
            Ett företag här i stan med väldigt säsongsberoende verksamhet
            och upp till 450 chaufförer i sitt omlopp har ställt frågan till
            myndigheten: Vad ska vi göra för att kunna göra rätt? De får nämligen
            sanktionsavgifter vid varje kontroll. Och vi pratar inte om småpengar,
            utan det landar på maxbeloppet.
          </note>
          <note>
            Så här kan man inte hålla på. Till slut försvinner det goda anseendet
            hos den som är trafikansvarig.
          </note>
          <note>
            Det mest skrämmande i detta är att företagare blir påförda sanktionsavgifter
            för ett brott som en förare begått efter det att han gått hem
            från det ordinarie arbetet. I så fall har vi en ny ordning i vårt
            land.
          </note>
          <note type="speaker">
            Anf. 19 Infrastrukturminister TOMAS ENEROTH (S):
          </note>
          <note>
            Fru talman! När det till att börja med gäller framtida effektivare
            kontroller tror jag att Thomas Morell är väl medveten om att jag
            ser det som angeläget att både förbättra och förstärka kontrollerna.
            Det är också ett av skälen till att utredaren ska titta på inte
            bara hur vi kan använda sanktionsväxling i större utsträckning
            utan också på en ny, samlad organisationsform. Jag har själv talat
            om en yrkestrafikinspektion. Och vem vet, det kanske faktiskt
            är personer som har erfarenhet av transportsektorn och har jobbat
            länge som kan vara med och utföra kontrollerna i större utsträckning
            – så att det inte blir som i dag, där man ofta kräver, inte minst
            vid kontroller på väg, att det ska vara utbildade poliser.
          </note>
          <note>
            På det här sättet kan vi avlasta polisen och samtidigt kanske
            få nya personalkategorier som kan hjälpa till med kontrollerna
            ute på väg. Det behövs för att vi ska få en säker trafik där ute
            och för att vi ska kunna beivra när vi nu har skärpt lagstiftningen
            med bland annat klampning och inte minst vinterdäckslagstiftning.
          </note>
          <note>
            När vi däremot kommer till frågan om rättssäkerhet är jag ändå
            lite fundersam till hur Thomas Morell argumenterar. Om det nu
            är så rättsosäkert som Thomas Morell argumenterar för, hur ser
            då rättsstatistiken ut? 19 procent överklagar – det är en ganska
            liten andel. Det är en försvinnande liten del där domstolen går
            emot Transportstyrelsens bedömning.
          </note>
          <note>
            Om jag tolkar Thomas Morell rätt innebär det i så fall att domstolen
            antingen gör fel – det är allvarligt om man som riksdagsledamot
            anklagar domstolarna för att göra fel, för de ska ju döma opartiskt
            utifrån den lagstiftning vi har, och därför hoppas jag och förutsätter
            att det inte är Thomas Morells utgångspunkt, men jag frågar ändå
            för säkerhets skull – eller så måste det vara något särskilt i
            lagstiftningen som Thomas Morell pekar på som behöver förändras
            eller förtydligas.
          </note>
          <note>
            Jag var mån om att vi gjorde en förändring och en liberalisering,
            skulle man kunna säga, av lagstiftningen för att komma åt systematiskt
            missbruk och systematiska fel när det gäller kör- och vilotidsregler
            och liknande. Om försummelser eller misstag kan man till och med
            på plats säga att det inte är aktuellt. Det är ett sätt att få
            en bättre tillämpning, öka förtroendet och underlätta för dem
            som sköter sig så att en chaufför inte av misstag drar på sig
            stora avgifter för sitt åkeri, vilket nämns här.
          </note>
          <note>
            Jag vill passa på att fråga Thomas Morell: Med vilken grund mer
            än en anekdotisk bevisföring vill Thomas Morell hävda att det
            finns uppenbara brister och råder rättsosäkerhet? Är det domstolsutfallet?
            Vilka domar talar vi om? Är det en stor andel domar som har gått
            emot Transportstyrelsens förslag?
          </note>
          <note type="speaker">
            Anf. 20 THOMAS MORELL (SD):
          </note>
          <note>
            Fru talman! Jag läser fortfarande en hel del av de här ärendena,
            och man kan konstatera att när Transportstyrelsen har fattat sitt
            beslut och det blir ett överklagande till förvaltningsrätten går
            förvaltningsrätten nästan uteslutande på det som Transportstyrelsen
            har beslutat.
          </note>
          <note>
            Jag ska ge ett exempel till statsrådet. Jag kommer att läsa upp
            delar av beslutet men inte läsa vad företaget heter, som ni förstår.
          </note>
          <note>
            Det står: Att företaget har bytt ägare under kontrollperioden
            fråntar inte er ansvaret för de överträdelser som konstaterats
            under hela kontrollperio ­ den. Sedan uppgifterna om fordon och
            förare kommit in i november upptäckte ni stora brister i såväl
            rutiner som uppföljning. Rutiner fanns inte nedtecknade utan hade
            enbart förmedlats muntligen. Analysprogram fanns men nyttjades
            inte. Så fort ni fick kännedom om detta införde ni rutiner och
            uppföljningsarbete i form av skriftliga instruktioner, förarutbildning
            i kör- och vilotider, hantering av färdskrivare samt vägarbetstidslagen.
          </note>
          <note>
            Sedan vänder man blad – och nu ska ni lyssna noga, för det är
            nu det blir spännande. Det står vidare: De åtgärder som har vidtagits
            är relevanta, men de är dock i huvudsak vidtagna efter den kontrollerade
            perioden och saknar därför betydelse i förhållande till nu aktuella
            överträdelser. Ni har enligt vår bedömning därför inte visat att
            ni gjort vad som har ankommit på er för att hindra förarnas överträdelser.
          </note>
          <note>
            Längre ned står det: Ni ska därför påföras sanktionsavgifter
            med ett sammanlagt belopp av 375 012 kronor.
          </note>
          <note>
            Vi talar om ett företag som köper ett annat företag. Innan den
            nya ägaren kliver in som ägare har det gjorts en kontroll då man
            upptäckt fel och brister. När den nya ägaren kommer in i företaget
            vidtar man åtgärder omedelbart, men likväl straffas den nya ägaren
            för vad den gamla ägaren har gjort. Det är en ny ordning i vår
            rättspraxis om det är så det ska vara.
          </note>
          <note>
            Jag kan ta ett exempel till. Låt oss säga att jag har drivit
            ett åkeri. Jag har inte följt regelverket över huvud taget. Statsrådet
            köper åkeriet av mig och driver det vidare. Transportstyrelsen
            gör en kontroll och konstaterar att jag har gjort fel – men det
            är statsrådet som får ta smällen.
          </note>
          <note>
            Vad får det för konsekvenser? Jo, de fel som jag har gjort lyfts
            över på er, och det är ert goda anseende som sedan ifrågasätts
            vid en kontroll av tillsynsmyndigheten . Det kan resultera i att
            ert trafiktillstånd dras in .
          </note>
          <note>
            Det här är en synnerligen allvarlig utveckling. Det hölls en
            konferens i höstas där även statsrådet var med och där den här
            rapporten som jag håller i min hand presenterades. Jag ska inte
            läsa hela rapporten, för då har vi att göra hela dagen, men jag
            ska läsa en ganska viktig slutsats.
          </note>
          <note>
            Så här står det: Företagskontrollerna uppfattas inom branschen
            som alltför fyrkantiga. Trots flera ändringar och justeringar
            i systemet kvarstår problemet, enligt branschen. Det är tydligt
            att Transportstyrelsens företagskontroller har legitimitetsproblem
            i branschen.
          </note>
          <note>
            Det är allvarligt när en myndighet inte har legitimitet i en
            hel bransch, och då talar vi om både åkeribranschen och bussbranschen.
          </note>
          <note type="speaker">
            Anf. 21 Infrastrukturminister TOMAS ENEROTH (S):
          </note>
          <note>
            Fru talman! Det är allvarligt om det råder legitimitetsproblem.
            Det är inte bara en part, utan det är flera parter som har ansvar
            för vilken relation man har. För mig har det varit viktigt att
            förstärka kontrollerna och dess ­ utom nu utreda hur vi kan få
            effektivare kontroll över yrkestrafiken. Jag tror att det är jätteviktigt.
          </note>
          <note>
            Utredaren har möjlighet att ha en bra relation med referensgrupper
            under utredningstiden och lyssna in branschernas synpunkter. Min
            uppfattning och det jag får mig till livs är att man har varit
            väldigt tacksam över att regeringen nu äntligen agerar. Vi hade
            väldigt många år med en mode ­ ratledd regering då ingenting hände:
            inga sanktionsavgifter, ingen klampning, inget beställaransvar
            och inga skärpta kontroller. Då var det den fria marknaden och
            liberalisering som gällde. Nu är det en annan ordning. Nu skärper
            vi lagstiftningen, nu ökar vi kontrollerna och nu utreder vi möjligheterna
            till effektivare kontroller av yrkestrafiken.
          </note>
          <note>
            Thomas Morell säger att förvaltningsrätten nästan uteslutande
            går på Transportstyrelsens förslag . Ja, men f örvaltningsrätten
            är ju en domstol. De går inte per definition på myndighetsförslag
            utan har i uppdrag att tolka lagstiftningen och döma. Det finns
            ingen politisk uppfattning, utan det är faktiskt en opartisk domstol.
          </note>
          <note>
            Om Thomas Morell ifrågasätter domstolarnas oberoende får han
            säga det rakt ut i kammaren. Annars är väl poängen att man bör
            föra en diskus ­ sion om vilken lagstiftning som vi då behöver
            ändra. Här är jag öppen för alla förslag, ingen tvekan om det.
            Jag är väldigt öppen för att hitta fler förslag som säkerställer
            att de som sköter sig klarar sig på ett bättre sätt och att vi
            kan förhindra systematiskt missbruk av kör- och vilotidsregler
            eller andra brister inom transportsektorn. Min och hela regeringens
            utgångspunkt med agerandet är att vi ska ha kontroller av transporterna
            av god kvalitet och med bra legitimitet.
          </note>
          <note>
            Eftersom interpellationen handlar om rättsosäkerhet blir jag,
            återigen, fundersam över om det är domstolarna som Thomas Morell
            nu attackerar. Då är det lite allvarligare. Domstolarna har uppdraget
            att oberoende tolka den lagstiftning vi har. Tycker vi att det
            är fel får vi återkomma med förändrad lagstiftning och med förslag.
          </note>
          <note>
            Återigen: Med den utredning som finns utreder vi olika förslag.
            Thomas Morell är välkommen att också delta i debatten. Men jag
            har svårt för en diskussion som innebär att man också undergräver
            förtroendet för domstolarnas rättstillämpning. Vi ska ha respekt
            för att de tillämpar den lag vi har i dag.
          </note>
          <note type="speaker">
            Anf. 22 THOMAS MORELL (SD):
          </note>
          <note>
            Fru talman! Jag kommer mer än gärna att delta i samtal för att
            vi ska få någon ordning på det här. Problemet är att den arbetsmetod
            som Transportstyrelsen tillämpar släpper igenom den som fuskar,
            för man upptäcker inte det. Sedan håller man på och räknar och
            letar efter var det saknas en knapptryckning, var det är några
            minuter fel, om föraren gått hem på fredagen utan att ta ut sitt
            förarkort och så vidare.
          </note>
          <note>
            Mänskliga misstag som lätt kan uppstå innebär inte per automatik
            att arbetsgivaren inte har gjort vad som ankommer på denne. En
            förare kan faktiskt göra ett misstag utan att det är straffbart
            för arbetsgivaren. Där är här som det har slagit över fullständigt.
            Man kan påvisa ett fel som föraren har gjort, men det är arbetsgivaren
            som får betala i alla lägen. Det är här som det har blivit helt
            tokigt.
          </note>
          <note>
            Mitt förslag till statsrådet – ta gärna emot det, och så kan
            vi sätta oss ned och diskutera framöver – är att flytta tillbaka
            kontrollerna i företagens lokaler till dem som är ute på vägen.
            Då vinner man flera fördelar. En är att när man står på vägen
            och upptäcker ett fel kan man direkt göra ett företagsbesök. Man
            kan också göra besök i företagens lokaler runt om i landet. Det
            går inte i dag, för nu sitter alla uppe i Umeå. En annan sak är
            att man säkerställer kompetensen i kontrollerna, och man kommer
            åt dem som aktivt fuskar.
          </note>
          <note>
            I dag glider de igenom systemet utan att straffas. Det är det
            som är bekymret. Det medvetna fusket kanar igenom systemet utan
            åtgärd. Det håller inte.
          </note>
          <note>
            Återkom gärna! Jag ställer mer än gärna upp för detta.
          </note>
          <note type="speaker">
            Anf. 23 Infrastrukturminister TOMAS ENEROTH (S):
          </note>
          <note>
            Fru talman! Jag konstaterar att det trots den anekdotiska bevisföringen
            inte finns något som talar emot det jag säger: att det är en försvinnande
            liten del av de rättsfall som faktiskt prövas som går emot Transportstyrelsens
            tillämpning. Där ligger Thomas Morells utmaning. Det ges en beskrivning
            av att det råder fullständig rättsosäkerhet när domstolarna dömer
            och konstaterar att det är rätt agerat av ansvarig myndighet.
          </note>
          <note>
            Missförstå mig rätt! Jag har inga bekymmer med att vi skärper
            lagstiftningen ytterligare om det skulle visa sig behövas. Jag
            gillar verkligen tanken – jag har själv lanserat den – på att
            utveckla kontrollerna på väg, mot en yrkestrafikinspektion. Hela
            den inriktningen under denna mandatperiod handlar om att stärka
            förtroendet för den del av åkerinäringen som sköter sig. Det handlar
            om att se till att de som gör det får bättre villkor och bättre
            konkurrensförhållanden. Det kan gälla olaga cabotagetrafik eller
            utnyttjande av kombidirektivet enligt mobilitetspakten eller hur
            vi faktiskt agerar i Sverige. Detta är viktigt, för transportbranschen
            är viktig.
          </note>
          <note>
            Den är viktig för Sverige som industriland. Den är viktig som
            en stor arbetsgivare. Det är viktigt att transportbranschen har
            bra villkor eftersom fler och fler behöver söka sig till den,
            både män och kvinnor. Men då måste vi vara noggranna med hur vi
            beskriver den. Om vi beskriver den som en fullständigt rättsosäker
            verksamhet ger vi en felaktig beskrivning – enligt den lagstiftning
            vi har i dag och hur domstolarna tillämpar den. Där tror jag att
            det är viktigt att Thomas Morell nyanserar sig.
          </note>
          <note>
            Sedan tror jag att det är jättebra att fler är med och vill komma
            med förslag om hur vi ska få effektivare kontroller och bättre
            lagstiftning. Vi har nu tillsatt en utredning som får vara expertgrupp
            och referensgrupp och som får lyssna på branscher, experter och
            andra som har synpunkter. Alla är välkomna med synpunkter in till
            den utredningen.
          </note>
          <note>
            Jag hoppas att vi ska få än tuffare kontroller framöver och än
            bättre förutsättningar för en bra och sjyst transportnäring.
          </note>
          <note>
            Interpellationsdebatten var härmed avslutad.
          </note>
          <note>
            § 14 Svar på interpellation 2019/20:285 om åtgärder för att begränsa
            svarttaxi
          </note>
          <note type="speaker">
            Anf. 24 Infrastrukturminister TOMAS ENEROTH (S):
          </note>
          <note>
            Fru talman! Thomas Morell har ställt en fråga till mig om svensk
            taxiverksamhet.
          </note>
          <note>
            Jag vill understryka att all taxiverksamhet ska bedrivas enligt
            gällande bestämmelser och att det är allvarligt att det förekommer
            brottslig verksamhet. Den svarta ekonomin undanhåller skatteintäkter,
            snedvrider konkurrensen och riskerar att finansiera kriminell
            verksamhet.
          </note>
          <note>
            Enligt taxitrafiklagen är det straffbart att köra taxi om föraren
            saknar taxiförarlegitimation eller inte har rätt att tillfälligt
            utöva taxiföraryrket. Det är också straffbart att anlita en sådan
            förare. Det är även straffbart om taxitrafik bedrivs utan ett
            tillstånd.
          </note>
          <note>
            Det är flera myndigheter som har ett ansvar när det gäller kontroll
            och tillsyn av taxiverksamheten. Myndigheternas uppdrag skiljer
            sig åt, men för att komma till rätta med fusket krävs att de samarbetar.
            Skatteverket påbörjade exempelvis tidigare i år en speciell granskning
            av förmedling av illegal taxiverksamhet i sociala medier. Skatteverkets
            kontroll syftar till att motverka osund konkurrens som drabbar
            laglig taxiverksamhet.
          </note>
          <note>
            De senaste åren har två olika tjänster som sagt sig förmedla
            samåk ­ ningstjänster lagts ned sedan flera av deras förare dömts
            just för olaga taxi ­ trafik.
          </note>
          <note>
            För att stärka kontrollverksamheten har regeringen gett en särskild
            utredare i uppdrag att se över kontrollen av bland annat taxitrafik.
            Utredaren ska föreslå förbättrande åtgärder och ta fram ett förslag
            om en samlad organisationsform för kontrollverksamheten.
          </note>
          <note>
            Eftersom taxitrafikområdet ingår i uppdraget till utredningen
            om effektivare kontroller av yrkestrafik på väg anser jag att
            det saknas skäl att besluta om tilläggsdirektiv till denna utredning.
          </note>
          <note type="speaker">
            Anf. 25 THOMAS MORELL (SD):
          </note>
          <note>
            Fru talman! Jag tackar statsrådet så mycket. Vi börjar nästan
            bli en följetong här inne när vi diskuterar kontrollerna.
          </note>
          <note>
            Vad gäller taxitrafiken har man ett jätteproblem. På den tiden
            då jag var ute på vägen och gjorde kontroller var det fortfarande
            taxameter och vilotidsboken – eller sagoboken, som vi kallade
            den – som hanterades av denna lagstiftning. Men i dag är det en
            annan typ av olaga yrkesmässig trafik på taxisidan. Det fanns
            svarttaxi på den tiden också. De var lite enk ­ lare att hitta
            då. Nu har det startat Facebookgrupper med personer som är ute
            och åker, och man har lite kodord för sig när man beställer transporter
            och sådant.
          </note>
          <note>
            Detta har fått effekten att den seriösa taxinäringen nästan har
            en omöjlig situation. På vissa orter i Sverige finns det knappt
            några taxibolag kvar, och det skapar problem för kommuner och
            regioner när man ska ha skolskjutsar och sjuktransporter och sådant.
            De företag som bedriver den verksamheten finns ju inte kvar. Jag
            tror inte att det är en framkomlig väg att kommuner och regioner
            ska börja använda Facebook för att få en transport utförd.
          </note>
          <note>
            Statsrådet säger att taxiverksamheten ska bedrivas enligt gällande
            bestämmelser och att det är allvarligt att det förekommer brottslig
            verksamhet. Han säger också att den svarta ekonomin undanhåller
            skatteintäkter, snedvrider konkurrensen och riskerar att finansiera
            kriminell verksamhet.
          </note>
          <note>
            Man kan titta på en utredning som Svenska Taxiförbundet har tagit
            fram – den belyser ganska väl vad vi pratar om. Den är visserligen
            drygt ett år gammal, men jag tror inte att det har förändrats
            till det bättre i alla fall, snarare till det sämre.
          </note>
          <note>
            Enligt utredningen är det 150 slutna svarttaxigrupper i hela
            Sverige. Sju av tio grupper växer – de får alltså ökade marknadsandelar.
            Det är 130 000 medlemmar. Skattebortfallet är ca 300 miljoner
            kronor. Det motsvarar 700 sjuksköterskor per år. Det är rätt mycket
            pengar vi pratar om, och då pratar vi om de skattepengar som staten
            förlorar. Vi har inte tittat på problemet med kriminalitet som
            kretsar kring detta. Vi läser då och då om människor som blir
            både rånade och misshandlade.
          </note>
          <note>
            Statsrådet hänvisar till kontrolldirektivet, men det är ganska
            sparsmakat när det gäller taxitrafiken. Det står just ingenting
            om det där. Det står om yrkesmässig trafik, och taxitrafiken är
            en del av den yrkesmässiga trafiken. Statsrådet avslutar med att
            säga att det inte behövs något tilläggsdirektiv. Men jag vill
            nog hävda att det bör vara ett tilläggsdirektiv till utredningen,
            så att man får en bättre styrning vad gäller den olagliga taxiverksamheten.
          </note>
          <note>
            Samtidigt kan jag inte förstå varför man inte säkerställer fler
            kontroller genom att satsa mer på polisens verksamhet. Då skulle
            man kunna få ut mer personal på vägen som bidrar till att stävja
            denna utveckling. Om det här får fortsätta har vi snart inga seriösa
            taxiföretag kvar – de försvinner.
          </note>
          <note type="speaker">
            Anf. 26 Infrastrukturminister TOMAS ENEROTH (S):
          </note>
          <note>
            Fru talman! Tack, Thomas Morell, för engagemanget! Jag ska erkänna
            att jag under mina år i riksdagen också jobbade med dessa frågor
            och mo ­ tionerade just om olaga yrkestrafik och bidrog då till
            en skärpning av lagstiftningen.
          </note>
          <note>
            Det var en utveckling under en väldigt lång tid i Sverige när
            man avreglerade allt och tänkte: Detta får marknaden sköta. Effekten
            blev att vi fick en framväxt av olaga yrkestrafik. Polisen kunde
            ingripa, men åklagare kunde sedan inte få personer fällda i rättsväsendet
            eftersom lagstiftningen var för otydlig. Här har vi fått skärpningar,
            och det är bra. Men min insikt under den perioden var att det
            också krävs en helt annan samverkan, så att inte polisen lämnas
            ensam i arbetet mot olaga yrkestrafik.
          </note>
          <note>
            Det visar sig nu att man når resultat när Skatteverket, Försäkringskassan
            och andra myndigheter gör insatser tillsammans med polisen. Det
            är extra viktigt nu när vi ser hur man använder nya sociala medier
            för delningstjänster och samåkningstjänster. Skatteverket har
            sedan de började detta arbete varit riktigt framgångsrika och
            stoppat ett antal från att fortsätta med sin verksamhet. Det är
            så vi ska jobba – med resurser till inte minst Skatteverket men
            naturligtvis också till polis och andra myndigheter. Där skjuter
            vi till mycket resurser.
          </note>
          <note>
            Det är också det som utredningen ska titta på: Krävs det ytterligare
            insatser för att främja det som utgör en god yrkestrafik och se
            till att man stoppar möjligheten att undergräva det genom olaglig
            verksamhet? Att då komma med tilläggsdirektiv och försena utredningen
            tror jag vore ytterst olyckligt. Vi behöver ha en utveckling där
            vi snabbt kan få fram förslag både om sanktionsväxling och om
            bättre kontroller.
          </note>
          <note>
            Jag har två synpunkter i detta, den ena mer en fråga om semantik
            eller terminologi. Jag försöker låta bli att använda begreppet
            ”svarttaxi”. Allvarligt talat stör jag mig på att man i medier
            ibland rapporterar om hur någon blivit rånad i en svarttaxi, som
            om det vore en taxiverksamhet.
          </note>
          <note>
            Det är det inte. Taxi är taxi. Det andra är olaglig yrkestrafik.
            Det är privatpersoner som ger sig ut och kör människor. Man gör
            det utan att ha någon legitimation, kontroll eller erfarenhet.
            Jag tror att det är viktigt att inte svärta ned taxibranschens
            namn genom att kalla det här för ”svarttaxi”, för det är faktiskt
            olaglig verksamhet.
          </note>
          <note>
            Det andra handlar naturligtvis om hur vi ska få förutsättningar
            för bättre kontroller. Där tillför vi resurser till polisen, och
            Skatteverket påbörjade i maj 2019 sin förstärkta kontroll. Det
            är så vi arbetar för att stoppa det som är illegal verksamhet
            och organiserad illegal verksamhet. Här finns alltså motkrafter.
          </note>
          <note>
            Nu är inte Moderaterna här, så jag ska inte ställa Thomas Morell
            till svars, men jag vet ju att Sverigedemokraterna och Moderaterna
            numera har ett tätt och nära samarbete. Moderater i riksdagen
            kräver till exempel att vi ska vidga delningsekonomin och göra
            det lättare att köra taxi med sin privata bil och kunna använda
            digitala plattformar för detta.
          </note>
          <note>
            Den här regeringen har i stället systematiskt arbetat med krav
            på redovisningscentraler, en lagstiftning om ny kategori av taxi
            och krav på att man ska ha tillståndsplikt i beställningscentral
            för taxitrafik. Vi har systematiskt skärpt lagstiftningen och
            kommer att fortsätta att göra det för att få en bättre utveckling
            för taxibranschen.
          </note>
          <note>
            Det återstår en god del att göra för att vi ska komma tillbaka
            till en taxinäring som man känner fullt förtroende för i alla
            delar. Det finns väldigt mycket mer att göra för att få en positivare
            utveckling i taxibranschen, och jag är fast besluten om att göra
            det med både ordning-och-reda-regleringar och också med utökade
            kontroller.
          </note>
          <note type="speaker">
            Anf. 27 THOMAS MORELL (SD):
          </note>
          <note>
            Fru talman! Jag kan inte svara för hur Moderaterna resonerar,
            även om jag vet ungefär hur de pratar i dessa termer.
          </note>
          <note>
            En sak kan dock statsrådet vara helt övertygad om: Vi kommer
            inte att vika en tum när det gäller kravet på att det ska bli
            ordning och reda, oavsett om vi pratar om yrkestrafik i form av
            godstrafik, taxi eller någonting annat. Det måste bli ordning
            och reda! Det seriösa företagandet och de som är anställda där
            måste kunna verka på en sund marknad. Allt annat är fullständigt
            orimligt.
          </note>
          <note>
            I taxitrafiklagen, som faktiskt är lite intressant om man vill
            studera lagtext, står det så här: ” Med taxitrafik avses trafik
            som bedrivs yrkesmässigt med personbil eller lätt lastbil och
            som innebär att fordon och förare mot betalning ställs till allmänhetens
            förfogande för transport av personer. ”
          </note>
          <note>
            Det som kallas för svarttaxi, och som branschen själv kallar
            för svarttaxi, ställer faktiskt både fordon och förare till allmänhetens
            förfogande; det är hela affärsidén. Då är det alltså ett brott
            mot denna lagstiftning.
          </note>
          <note>
            Vidare står det att ”t axitrafik får bedrivas endast av den som
            har taxitrafiktillstånd ”, och när det gäller regler för tillståndsprövning
            är det gans ­ ka intressant: ” Taxitrafiktillstånd får endast
            ges till den som med hänsyn till yrkeskunnande, ekonomiska förhållanden
            och gott anseende bedöms vara lämplig att bedriva verksamheten.
            ”
          </note>
          <note>
            Detta är det krav man ställer på det som så att säga är vit taxi,
            alltså den som följer regelverket. Det är ganska tuffa krav, precis
            som på all annan yrkesmässig trafik.
          </note>
          <note>
            Vidare står det att ”d en som söker taxitrafiktillstånd ska ha
            tillräckliga ekonomiska resurser för att på ett tillbörligt sätt
            kunna starta och driva företaget. Vid prövningen av detta ska
            främst likviditet och soliditet beaktas .” Det handlar om 100
            000 kronor för ett fordon och 50 000 kronor för varje därutöver
            tillkommande fordon i ekonomiska resurser.
          </note>
          <note>
            Sedan har vi det här med taxameteruppgifter. Men det som kanske
            är det viktigaste och det som allmänheten inte har någon riktig
            koll på är vad det ställs för krav på dem som ska köra:
          </note>
          <note>
            ”Taxiförarlegitimation får ges till den som
          </note>
          <note>
            Man ska alltså uppfylla de medicinska kraven, men när det gäller
            det vi kallar för svarttaxi har vi ju inte en aning om vilken
            medicinsk status det är på föraren. Hör föraren ordentligt? Ser
            han? Finns det andra bekymmer?
          </note>
          <note>
            De här kraven som ligger på de riktiga taxiföretagen blir ganska
            kostsamma att uppfylla. Det är klart att de inte kan konkurrera
            med dem som ligger långt under i pris. Man försätter alltså de
            seriösa företagen i en omöjlig situation. De tappar trafikuppdrag,
            och i slutändan försvinner företagen. Då har vi ett jätteproblem
            i samhället i stort.
          </note>
          <note>
            Jag återkommer med en fråga senare.
          </note>
          <note type="speaker">
            Anf. 28 Infrastrukturminister TOMAS ENEROTH (S):
          </note>
          <note>
            Fru talman! Tack, Thomas Morell, för beskrivningen! Den är riktig.
            Det är bra, för när man anlitar en taxi ska man veta att det är
            en utbildad förare och ett seriöst företag som står för både skatter
            och avgifter – inte minst arbetsgivaravgifter – och lön.
          </note>
          <note>
            För ett tiotal år sedan hade vi en omröstning i riksdagen om
            vilka krav om lokalkännedom som skulle ställas på förare. Det
            var en omröstning i riksdagen med snäv marginal. Jag tycker att
            det är viktigt att man faktiskt har en god kännedom om det område
            där man opererar, och jag tycker också att det är viktigt att
            vi har goda möjligheter att kunna se till att den som anlitar
            en taxi färdas tryggt. Så ska det vara, för du ska vara trygg
            när du åker taxi.
          </note>
          <note>
            Det är därför svarttaxi inte är taxi utan någonting helt annat.
            Det är privatpersoner som vill tjäna pengar på att skjutsa andra
            människor. De har inte utbildning. De har ingen grund för sin
            avgiftssättning. Det finns liten förutsägbarhet i vilket pris
            man kommer att få betala för resan. Det finns även åtskilliga
            rapporter om att man i samband med resan hamnar i utpressningssituationer
            eller utsätts för andra typer av brott.
          </note>
          <note>
            Därför är det viktigt med den kontrollverksamhet som finns. Därför
            är det viktigt när Skatteverket nu kan visa att man har stoppat
            två nya typer av delningstjänster som annars hade inneburit att
            väldigt många människor anlitat det som är illegal yrkestrafik.
          </note>
          <note>
            Därför är också den här interpellationsdebatten viktig, även
            om det kanske inte är hundratusentals människor som följer den.
            Medvetenheten är låg i det svenska samhället om att den typ av
            delningsgrupper till exempel på Facebook, där man delar tjänster
            mellan varandra, inte är okomplicerade utan kan innebära att man
            bakvägen gynnar brottslig verksamhet. Det måste komma fler till
            del.
          </note>
          <note>
            Där kan diskussionen om effektivare yrkeskontroller och den utredning
            vi nu har vara en viktig del i och med att vi får en samhällsdebatt
            som handlar om hur vi ska se till att yrkestrafiken får bättre
            villkor. Det handlar både om tuffare kontroller för dem som inte
            sköter sig, ingen tvekan om det, men i grunden också om bättre
            villkor.
          </note>
          <note>
            Inom taxinäringen har vi sett hur det har blivit tuffare villkor
            och hur både upphandlingsmodellerna så som de kommit att fungera
            och illojal konkurrens i form av osjyst eller olaglig verksamhet
            har försvårat förutsättningarna för taxibranschen att växa, detta
            tillsammans med en ny teknisk utveckling.
          </note>
          <note>
            Det var bakgrunden till att jag som statsråd och minister tog
            fram den nya lagstiftningen om beställningscentraler för att på
            det sättet både skapa mer ordning och reda och samtidigt se till
            att de som vill använda ny teknik kan göra det på ett sätt som
            skapar trygghet för både kunden, företaget och inte minst den
            anställde.
          </note>
          <note>
            I grunden har vi nog inte olika uppfattningar när det gäller
            målbilden: Det ska vara ordning och reda i yrkestrafiken. I grunden
            är det bra att vi tillför resurser till våra myndigheter så att
            de kan utöva den kontrollen.
          </note>
          <note>
            Jag konstaterar att nu ligger debatten på att skapa mer ordning
            och reda. När det var en moderatledd regering, och det är ändå
            det parti som Thomas Morell vill samverka mest med, var det avreglering
            och delningsekonomi som var utgångspunkten.
          </note>
          <note>
            Jag tror på ordning och reda inte minst i yrkestrafiken, och
            det är det som den här regeringen arbetar med.
          </note>
          <note type="speaker">
            Anf. 29 THOMAS MORELL (SD):
          </note>
          <note>
            Fru talman! Jag tror inte att det är en kioskvältare om jag säger
            att jag samarbetar med alla som vill ha ordning och reda, inklusive
            Socialdemokraterna, om man har intresse av att komma framåt i
            frågan.
          </note>
          <note>
            Den fråga jag tänkte ställa förut, men klockan var lite snäv,
            gällde att jag inte kan förstå varför regeringen inte satsar mer
            pengar för att komma åt problemet. Det är ett samhällsproblem
            som skapar bekymmer för det seriösa företagandet och för de anställda.
            Staten förlorar skatteintäkter på grund av passivitet. Även om
            det pågår en utredning går det att göra någonting här och nu i
            dag och i morgon. Passiviteten göder de kriminella.
          </note>
          <note>
            Det ska också vara tydligt att när man bedriver olaga yrkesmässig
            trafik, olaga taxitrafik, finns ett straffansvar enligt 5 kap.
            Allmänheten är kanske inte medveten om det, men den som uppsåtligen
            bedriver taxitrafik utan tillstånd enligt denna lag döms för olaga
            taxitrafik till böter eller fängelse i högst ett år. Det är ganska
            tufft, men det är få fall som leder till lagföring. Detta beror
            på att man inte har tagit steg framåt för att verkligen komma
            åt dem som ägnar sig åt kriminell verksamhet. Jag kan ärligt talat
            inte förstå detta. Vi har samma ambitioner, nämligen att komma
            åt det osunda, men statsrådet har makten i sin hand att verkligen
            sätta till resurser för att komma åt denna verksamhet och stötta
            det seriösa företagandet och dem som är anställda där.
          </note>
          <note type="speaker">
            Anf. 30 Infrastrukturminister TOMAS ENEROTH (S):
          </note>
          <note>
            Fru talman! Jag använder nog den makt jag har som statsråd för
            att skapa mer ordning och reda i yrkestrafiken och skärpa kontrollerna.
            En viktig del är också att skapa resurser för att göra förstärkningar.
            Vi gör historiskt sett stora satsningar, inte minst på polisen
            och för att Skatteverket ska kunna arbeta effektivare med sina
            kontroller.
          </note>
          <note>
            Men när Sverigedemokraterna fick chansen att bestämma över den
            ekonomiska politiken tog ni bort 20 miljarder. Ni sänkte skatten
            med 20 miljarder och minskade möjligheterna att tillföra resurser
            till polisen eller till annan kontrollverksamhet. När det väl
            gäller i verkligheten väljer ni att rösta med Moderaterna och
            Kristdemokraterna på en budget som innebär 20 miljarder färre
            kronor till offentlig verksamhet med de skattesänkningar som ni
            prioriterar.
          </note>
          <note>
            Politik är att välja, och politik är inte bara att säga utan
            även att ta ansvar i riksdagen för de beslut man står inför. Vill
            man ha mer resurser ska man lägga fram förslag och rösta för de
            förslag som innebär mer resurser. I det här fallet valde Sverigedemokraterna
            att i budgetsammanhanget stöd ­ ja Moderaternas och Kristdemokraternas
            motion, och det innebar att det blev mindre resurser och sämre
            förutsättningar att stärka den offentliga kontrollverksamheten.
          </note>
          <note>
            Det handlar inte bara om vad man argumenterar för, utan det handlar
            även om hur man faktiskt agerar i Sveriges riksdag.
          </note>
          <note>
            Interpellationsdebatten var härmed avslutad.
          </note>
          <note>
            § 15 Svar på interpellation 2019/20:279 om svensk filmindustri
          </note>
          <note type="speaker">
            Anf. 31 Kultur- och demokratiminister AMANDA LIND (MP):
          </note>
          <note>
            Fru talman! Jonas Andersson har frågat mig vilket ansvar regeringen
            med sin filmpolitik har för det som nu beskrivs som ett krisläge
            för svensk filmindustri samt om regeringen kommer att förändra
            inriktningen på sin filmpolitik för att bidra till att Sverige
            kan komma ur detta krisläge.
          </note>
          <note>
            Den kris som interpellanten och Sveriges Biografägareförbund
            hänvisar till gäller svensk film som visas på biograf . Självklart
            är det inte positivt att besöken på svensk film på biograf har
            minskat. Det finns anledning att ta denna utveckling på allvar.
            Däremot är det inte självklart att färre biografbesök på svensk
            film innebär en generell kris på alla områden för svensk film.
            Svenska filmer och dramaserier, upphovspersoner och skådespelare
            vinner priser och lockar publik internationellt . Det saknas inte
            nya talanger eller nyskapande innehåll.
          </note>
          <note>
            Förklaringarna till att svensk film går sämre på biograf är inte
            enkla, och ansvaret för att vända utvecklingen ligger inte på
            en enskild aktör. Ingen kan helt och hållet förutsäga vilka filmer
            som kommer att gå bra eller inte på biograf, inte heller biografägarna
            själva. Både i Sverige och i andra länder pågår det förändringar
            på filmområdet som utmanar det vi är vana vid och som kräver diskussion
            och analys. Biografägarnas utbud av utländskt producerade filmer
            har ökat mycket under de senaste åren, så konkurrensen har hårdnat
            samtidigt som biografen tävlar med de nya visningsfönstrens enorma
            utbud. Hur tittarsiffrorna för svensk film ser ut på de nya visningsfönstren
            har vi inte tillräcklig kunskap om för att kunna dra några säkra
            slutsatser.
          </note>
          <note>
            Den övergripande inriktningen för filmpolitiken är de filmpolitiska
            mål som riksdagen antog 2016. Målen motsvarar till stor del de
            mål som tidigare fanns för de filmavtal som staten och ett flertal
            branschaktörer ingick. Som jag ser det finns det därför en stor
            uppslutning och en stabil grund för filmpolitikens inriktning.
          </note>
          <note>
            Regeringens ansvar är att sätta de ekonomiska och organisatoriska
            ramarna samt att skapa så goda förutsättningar som möjligt för
            svensk film. Exempelvis behövs bättre statistik för svensk film
            på biograf och andra plattformar. Därför har regeringen i budgetpropositionen
            för 2020 aviserat att film ska bli ett officiellt statistikområde
            och att M yndigheten för kulturanalys ska bli ansvarig myndighet.
            På de branschdagar för film som nyss avslutats i Göteborg under
            filmfestivalen var alla aktörer ense om att det är ett gemensamt
            ansvar att dela erfarenheter och analyser med var ­ andra för
            att tillsammans stärka svensk film. Det är en ambition som jag
            välkomnar.
          </note>
          <note>
            Statskontoret har på regeringens uppdrag analyserat genomförandet
            av filmpolitiken , och rapporten från i maj 2019 visade bland
            annat positiva effekter av att alla delar av Filminstitutets verksamhet
            nu bedrivs utifrån samma riksdagsbundna mål och samma finansieringsmodell.
            Samtidigt har den nya filmpolitiken inneburit en stor omställning
            , och det finns gott om utmaningar att hantera.
          </note>
          <note>
            Regeringen följer löpande upp utvecklingen på filmområdet och
            överväger på vilket sätt olika filmpolitiska frågor kan utvärderas.
          </note>
          <note>
            Anf. 32 JONAS ANDERSSON i Linköping (SD):
          </note>
          <note>
            Fru talman! Tack, ministern, för svaret på interpellationen!
          </note>
          <note>
            Jag hävdar att svensk film genomgår en kris, i varje fall vad
            rör de kommersiella framgångarna och mottagandet hos svenska folket
            på biograferna.
          </note>
          <note>
            Statistiken från Sveriges Biografägareförbund talar ett tydligt
            språk. Besöken till svenska filmer på biograferna minskade med
            31 procent från 2018 till 2019 medan biobesöken totalt sett minskade
            med bara 3 procent. Trenden är illavarslande även över längre
            tid med en halvering av andelen besök till svenska filmer från
            2014 till 2019. Förra året hamnade inte ens en enda svensk film
            på tio i topp av dem som drog flest biobesökare.
          </note>
          <note>
            Det finns inte en enskild och enkel förklaring till att det går
            så pass dåligt för svensk film på biograferna. Där håller jag
            med Amanda Lind. Framgång på biograferna är såklart inte det enda
            måttet som visar på framgång i filmpolitiken. Även framgång i
            andra visningsfönster, till exempel streamingtjänster som vi har
            varit inne på, är av betydelse, och jag välkomnar regeringens
            initiativ till förbättrad statistik på filmområdet.
          </note>
          <note>
            Oavsett detta är framgång på biograferna ett viktigt och relevant
            mått, i varje fall om man har en syn på svensk film som något
            som ska nå och engagera många. Svensk filmpolitik har stor betydelse
            för utvecklingen på området, så det finns tveklöst anledning att
            rannsaka den politik som förs. Jag vill hävda att det politiska
            stödet för regeringens filmpolitik är svagt, inte starkt som det
            lät i svaret från Amanda Lind. När regeringen lade fram sin filmproposition
            för ett antal år sedan underkändes politiken på en rad punkter.
            Hela sju tillkännagivanden riktades från riksdagen. Det är sanningen;
            riksdagen ville se en helt annan inriktning.
          </note>
          <note>
            Kritiken har inte upphört med tiden. Regeringen kritiseras för
            hur filmbranschen har exkluderats från mycket i den helförstatligade
            filmpolitiken via de branschråd som man menar inte fungerar på
            ett tillfredsställande sätt.
          </note>
          <note>
            Regeringen kritiseras för att man inte tar tag i frågan om produktionsincitament,
            vilket gör att Sverige missgynnas i den internationella konkurrensen
            och förlorar såväl kulturellt som ekonomiskt.
          </note>
          <note>
            Sist men inte minst: Regeringen kritiseras även för identitetspolitik
            och en styrning åt vänster när det gäller hur stöd delas ut via
            Svenska Filminstitutet.
          </note>
          <note>
            Jag skulle vilja uppehålla mig just vid frågan om identitetspolitiken.
            Det är en kritik som har intensifierats i debatten mot bakgrund
            av den allvarliga statistiken från biograferna. Att döma av hur
            Biografägareförbundet ser på saken finns problem med att Filminstitutet
            satsar på det sätt man gör på mångfald. I en debattartikel i DN
            från december 2019 skriver Peter Fornstam, ordförande i Sveriges
            Biografägareförbund följande: ” Men om fokus bara ligger på mångfald,
            och man exkluderar erfarenhet och kunskap, blir urvalet för enögt.
            Då sjunker kvaliteten på filmerna, vilket vi tror är en delförklaring
            till dagens situation. ”
          </note>
          <note>
            Jag skulle vilja fråga minister Amanda Lind om hon tror att det
            ligger något i kritiken om mångfald som framförs från Sveriges
            Biografägareförbund apropå krisen för svensk film på biograferna.
          </note>
          <note type="speaker">
            Anf. 33 Kultur- och demokratiminister AMANDA LIND (MP):
          </note>
          <note>
            Fru talman! Tack, Jonas Andersson, för interpellationsdebatten
            i en väldigt aktuell politisk fråga om svensk film!
          </note>
          <note>
            Som jag sa i mitt svar är det självklart inte bra att besöken
            på svensk film på bio har minskat. Jag tycker ändå att det finns
            anledning att nyansera bilden av att svensk film generellt skulle
            befinna sig i kris. Det var jag också inne på. Svensk film belönas
            runt om i världen. Vi har svensk film som når ut väldigt brett,
            både på bio och via andra visningsfönster. Om man tittar på statistiken
            för de senaste tio åren kan man se att det totala antalet biobesök
            har hållit sig stabilt – medel över tio år är 16,7 miljoner besök
            per år. Vi vet att utbudet av utländsk film som har biografpremiär
            har ökat kraftigt. Vi vet att det kan påverka tendensen också
            för svensk film på bio.
          </note>
          <note>
            Med det sagt vore det såklart önskvärt att fler tog del av svensk
            film även på bio. Jag tror att det uppdrag som vi nu har gett,
            att Myndigheten för kulturanalys är ansvarig statistikmyndighet,
            kan ge oss en bredare bild av hur den svenska publiken tar del
            av svensk film. Det är ett underlag för den fortsatta diskussionen
            om hur vi kan stärka svensk film framöver.
          </note>
          <note>
            Jonas Andersson citerar ur en debattartikel. Jag har själv inte
            läst den. Han uttrycker det som att fokus ligger enbart på mångfald,
            inte på kvalitet. Det ska vara ett uttalande från Sveriges Biografägareförbund.
            Det påståendet är fullständigt felaktigt, och jag hoppas att Jonas
            Andersson inte baserar sin politik enbart på åsikter från en aktör
            som framförs i en debattartikel.
          </note>
          <note>
            Vi har en vision för svensk filmpolitik som lyder så här: ” Svensk
            film ska ha hög kvalitet och uppvisa sådan bredd och mångfald
            av berättelser att den angår alla. Svensk film ska vara ett självklart
            och tillgängligt val för publiken i hela landet och attraktiv
            internationellt. ”
          </note>
          <note>
            Vi har också ett antal målsättningar som riksdagen har antagit
            och som jag bedömer att det finns bred uppslutning bakom. De liknar
            i stora delar de mål som fanns under den tid då vi hade filmavtal.
            Ett av de målen är detta: ” Jämställdhet och mångfald präglar
            filmområdet. ”
          </note>
          <note>
            Vi har den typen av ambitioner för svensk kulturpolitik – jämställdhet
            och jämlikhet, som också är grundstenar i vår demokrati, och att
            alla oavsett bakgrund och kön ska känna att filmbranschen är något
            för dem och inspireras att ta plats på vita duken eller för den
            delen bakom kameran. Att det är generella målsättningar ser jag
            som tämligen okontroversiellt och dessutom i linje med de tidigare
            målsättningar som filmavtalen hade.
          </note>
          <note>
            Detta ska dock inte prägla besluten om enskilda projekt. Det
            vet Jonas Andersson, hoppas jag. Där ska armlängds avstånd råda.
            Där ska kvalitet och kompetens styra. Exakt hur stöden fördelas
            är upp till Filminstitutet. Men det finns absolut ingen koppling
            däremellan.
          </note>
          <note>
            Hur begrepp som kvalitet ska tolkas och vad kvalitet är, det
            är inte upp till filmpolitiken eller regeringen att avgöra. Filminstitutet
            och branschen för en levande diskussion om detta, och så bör det
            vara.
          </note>
          <note>
            Jag vill ställa en motfråga till Jonas Andersson. I er budgetmotion
            aviserade ni att ni vill dra ned filmstödet med 100 miljoner kronor.
            Det är ungefär 20 procent av det totala stödet till filmen som
            den statliga filmpolitiken ger. Min fråga till Jonas Andersson
            är på vilket sätt det främjar svensk films utveckling framåt.
          </note>
          <note>
            Anf. 34 JONAS ANDERSSON i Linköping (SD):
          </note>
          <note>
            Fru talman! Sverigedemokraterna vill se ett nytt och moderniserat
            filmavtal. Det framgår tydligt av våra riksdagsmotioner. Våra
            beräkningar förhåller sig till de kostnader för filmavtalet som
            fanns innan den helför ­ statligade politiken infördes. Exempelvis
            låg filmstödet i regeringens bud ­ get för 2016 på 335 miljoner
            kronor.
          </note>
          <note>
            För att gå in på den andra delen som Amanda Lind tar upp kan
            jag garantera henne att det jag säger är väl förankrat i Sverigedemokraternas
            politik. Men givetvis tycker jag att det är intressant om andra,
            viktiga aktörer på området landar i den typ av slutsatser som
            jag lyfter fram.
          </note>
          <note>
            Det är mycket riktigt så som Amanda Lind säger att ett av regeringens
            filmpolitiska mål är att jämställdhet och mångfald ska prägla
            filmområdet. Jag tycker att det låter ganska harmlöst när man
            bara hör det på det sättet. Men av detta följer ju en styrning
            och en politisk inriktning i övrigt från regeringens sida som
            har lett till att svensk filmpolitik har detaljstyrts mycket åt
            vänster.
          </note>
          <note>
            Till exempel ser Filminstitutet mångfald som en kvalitativ aspekt
            redan vid stödgivningen. För att få stöd till filmprojekt från
            Filminstitutet krävs i praktiken ”rätt” uppsättning kön och hudfärg
            på personerna som medverkar i produktionen. Filmkonsulenterna
            hos institutet ska i praktiken säkerställa att ”rätt” värderingar
            framträder i de projekt som får stöd.
          </note>
          <note>
            Filminstitutet har ju mål om att man ska ha hälften kvinnor och
            hälften män framför och bakom kameran. Anna Serner, som är vd
            för Svenska Filminstitutet, har för ett par år sedan till och
            med hotat med att dra in allt stöd till manliga filmskapare. Söker
            man stöd granskas ens filmprojekt därefter. Det gäller helt enkelt
            att anpassa sig till de vänsterpolitiska idé ­ erna om man vill
            ha något stöd.
          </note>
          <note>
            När Filminstitutet gör bedömningar om jämställdhet räknar man
            dock bort de personer som identifierar sig som något annat än
            man eller kvinna. Det gör att målen om könsfördelning blir något
            röriga och godtyckliga, minst sagt.
          </note>
          <note>
            Som om detta inte vore nog har institutet till och med verkat
            för att införa obligatoriska politiserade utbildningar i normkritik
            för alla som vill erhålla filmstöd. Efter hård kritik ändrade
            man sig dock till att dessa ut ­ bildningar bara ska erbjudas
            i stället för att vara tvingande. Det är ju knappast en miljö
            som lägger en bra grund för konstnärlig frihet och krea ­ tivitet.
            Tvärtom är det en hämmande miljö som likriktar åt vänster. Detta
            är illa nog i sig, men som Sveriges Biografägareförbund framhållit
            kan det också försämra svenska filmers chans att leverera på biograferna.
          </note>
          <note>
            Detta sker med regeringens goda minne. Det är det som är så viktigt
            att komma ihåg. Det är faktiskt ni som är ansvariga, Amanda Lind.
          </note>
          <note>
            Med anledning av det vill jag fråga: Varför ska Sverige ha en
            politiserad detaljkontroll av filmpolitiken på det sätt som jag
            har lyft fram här med filmkonsulenter som ska agera politiska
            kommissarier, hota med att dra in stöd till personer som har ”fel”
            kön och så vidare? Ser inte ministern att den typen av miljö hämmar
            konstnärlig frihet och kreativitet, som annars skulle kunna ge
            svensk film ett lyft på biograferna?
          </note>
          <note type="speaker">
            Anf. 35 Kultur- och demokratiminister AMANDA LIND (MP):
          </note>
          <note>
            Fru talman! Först måste jag säga att jag tycker att det är häpnadsväckande
            att Jonas Andersson pratar om jämställdhet som en vänsterfråga.
          </note>
          <note>
            Att det ska finnas en ingång för dig vem du än är, att du oavsett
            kön och bakgrund ska känna att filmen kan vara något för dig,
            den strävan har vi haft under många mandatperioder – även under
            tiden då vi hade filmavtal, vilket jag förstår är något som Jonas
            Andersson tycker att vi ska återgå till. Det ser jag som helt
            okontroversiellt och som en positiv strävan i ett samhälle där
            din bakgrund inte ska spela någon roll för dina möjligheter att
            ta plats både framför och bakom kameran.
          </note>
          <note>
            Med det sagt vill jag vara tydlig där: Det ska inte styra det
            konstnärliga innehållet. Kompetens och kvalitet ska vara i centrum.
          </note>
          <note>
            Det är Filminstitutet som, helt i linje med principen om armlängds
            avstånd mellan politik och institutioner, fattar beslut om vilka
            filmer som får stöd. Filminstitutet ska dessutom utse råd med
            sakkunniga som ska bistå i utformningen av de filmpolitiska stöden.
            Det är en fråga som Filminstitutet självklart måste jobba med
            i löpande och nära dialog med branschen, vilket man också gör.
          </note>
          <note>
            Jonas Andersson tar upp frågan om branschråden, som inte har
            fungerat så bra. Det är sant att branschråden var ett av de områden
            där Statskontoret pekade på att det fanns utmaningar. De hade
            inte utformats och landat helt optimalt. Nu vet jag att Filminstitutet
            har skruvat på detta. Det är också något som vi har fört dialog
            om under året, och både jag och de representanter från branschen
            som jag pratat med har förhoppningar om att branschråden ska funka
            bättre framöver.
          </note>
          <note>
            Vi måste komma ihåg att när den nya filmpolitiken formulerades
            var syftet att få till dels en stabil finansiering och dels goda
            samverkansformer för filmen framåt. De gamla filmavtalen ansågs
            ha spelat ut sin roll och inte fungera på ett optimalt sätt.
          </note>
          <note>
            Den nya politiken togs fram efter en lång fas av dialoger och
            utredningar och har nu varit i kraft under ett antal år. Den filmpolitiska
            visionen är bred såtillvida att man sätter kvaliteten i centrum
            men också vill att den svenska film som produceras ska ha förutsättningar
            att nå alla, oavsett vem man är och var man bor i Sverige – bredd
            och spets.
          </note>
          <note>
            Målen liknar i hög grad de mål som fanns under filmavtalets tid.
            Vi har säkrat ett armlängds avstånd mellan politiken och utförandet
            eftersom Filminstitutet agerar självständigt vad gäller stödgivningen
            och dessutom i de råd man tillsätter har olika aktörer med sig
            i besluten om stöd.
          </note>
          <note>
            Omställningen av filmpolitiken var ett stort steg, och precis
            som alla reformer har den fört med sig både framgångar och bakslag.
            Den behöver tid att landa, och nu när den är en statlig politik,
            som andra delar av kulturpolitiken, behöver vi löpande utvärdera
            detta. Den åsikten delar vi helt.
          </note>
          <note>
            Men att i sitt budgetförslag för 2020 ta bort 100 miljoner till
            filmen och tro att det ska gå att utforma ett nytt filmavtal utifrån
            ingenting köper jag inte. Detta skulle innebära en slakt av filmanslagen.
            Det är klart att det skulle innebära en förändring och en försämring
            av svensk films förutsättningar.
          </note>
          <note>
            Anf. 36 JONAS ANDERSSON i Linköping (SD):
          </note>
          <note>
            Fru talman! Tack, Amanda Lind, för svaret! Jag välkomnar såklart
            en förbättring gällande branschråden. Vad gäller hur vi ser på
            filmstödet och de nivåer vi ligger på, exempelvis i år, är de
            ändå högre än 2016 i reger ­ ingens budget. Den kritiken förstår
            jag inte riktigt, om jag ska vara ärlig.
          </note>
          <note>
            I anslutning till frågan om hur dagens politiserade detaljstyrning
            i filmpolitiken påverkar svensk films framgång på biograferna
            vill jag lyfta frågan ur ett lite bredare perspektiv. Amanda Lind
            och andra regeringsföreträdare har återkommande gett sig på Sverigedemokraterna
            med anklagelser om att vi skulle vilja begränsa konstnärlig frihet,
            komma med politiska diktat i kulturen och så vidare. Amanda Lind
            har till och med kallat Sölvesborg för ett skräckexempel med hänvisning
            till kulturpolitiken.
          </note>
          <note>
            I själva verket är Sölvesborg naturligtvis en mycket mer välmående
            kommun än många av de dystopier som Miljöpartiet har varit med
            och skapat, där det sprängs och skjuts var och varannan dag samtidigt
            som bidragen skjuter i höjden. Det är regeringens kulturpolitik
            som är ett skräck ­ exempel. Man kastar jättestenar i glashus
            när man angriper Sverigedemokraterna på detta sätt.
          </note>
          <note>
            Se bara hur det har gått med den helförstatligade filmpolitiken!
            De kommersiella framgångarna och framgångarna hos svenska folket
            uteblir på biograferna. I stället hårdsatsar man på vänstervridna
            idéer om jämställdhet och mångfald. Budskapet från regeringen
            är att det är viktigt att hålla sig inom åsiktskorridoren om man
            vill ha några bidrag och komma sig fram i Filmsverige.
          </note>
          <note>
            Med anledning av detta vill jag fråga: Kan det vara så att regeringen
            och Amanda Lind ger sig på sverigedemokratisk kulturpolitik och
            Sölves ­ borg för att rikta fokus bort från den politiska detaljstyrning
            som sker på kulturpolitiska områden som man själv är ansvarig
            för?
          </note>
          <note type="speaker">
            Anf. 37 Kultur- och demokratiminister AMANDA LIND (MP):
          </note>
          <note>
            Fru talman! Jonas Andersson försöker, genom att utgå från statistiken
            över biografbesök gällande svenska filmer under ett år, utmåla
            det som att hela den svenska filmen och den svenska filmpolitiken
            är i kris. Detta är svagt.
          </note>
          <note>
            Att hänvisa till de övergripande kulturpolitiska målsättningar
            som är helt gängse – att på ett övergripande plan jobba för jämställdhet
            och mångfald, naturligtvis utan att styra innehållet – är häpnadsväckande.
          </note>
          <note>
            Vi vet att vi lade om filmpolitiken. Det krävdes ett stort arbete,
            och nu har vi säkrat stabila förutsättningar och stabil finansiering
            – en finansiering som Sverigedemokraterna vill rasera.
          </note>
          <note>
            Man har högt tonläge i debatten. Man talar om produktionsrabatter,
            som såklart vore bra; det är inte bra för Sverige att vi inte
            har detta. Fanns produktionsrabatten med i Sverigedemokraternas
            budgetförslag för 2020? Svar nej. Stenarna i glashusen är många
            från Sverigedemokraternas sida.
          </note>
          <note>
            Sölvesborg nämns som exempel. Där pekar man ut en särskild genre
            på konstområdet: utmanande samtidskonst eller menskonst, som den
            sverigedemokratiska kulturnämndsordföranden raljerande och svepande
            kriti ­ serar och inte vill ha i det offentliga rummet i Sölvesborg.
            Det är som att vi inom filmpolitiken skulle peka ut en viss genre
            och säga: Detta ska inte få stöd. Så gör vi inte.
          </note>
          <note>
            Det är Filminstitutet som avgör vilka projekt som får stöd. En
            bred dialog mellan olika aktörer i branschen är självklar för
            att den svenska fil ­ men ska kunna utvecklas starkt framåt. Jag
            och regeringen kommer att ta vårt ansvar. Vi ska fortsätta föra
            dialog med branschen och fortsätta att kontinuerligt utvärdera
            den svenska filmpolitiken. Men att, som Jonas An ­ dersson vill,
            slakta anslagen till svensk film, är inte en hållbar lösning framåt.
          </note>
          <note>
            Interpellationsdebatten var härmed avslutad.
          </note>
          <note>
            § 16 Bordläggning
          </note>
          <note>
            Följande dokument anmäldes och bordlades:
          </note>
          <note>
            Propositioner
          </note>
          <note>
            2019/20:74 Genomförande av EU:s direktiv om automatiskt utbyte
            av upplysningar som rör rapporteringspliktiga gränsöverskridande
            arran ­ gemang
          </note>
          <note>
            2019/20:79 Presentation av betalningssätt vid marknadsföring
            av betaltjänster online
          </note>
          <note>
            2019/20:80 Ersättningsbeloppet i insättningsgarantin och vissa
            andra frågor
          </note>
          <note>
            EU-dokument
          </note>
          <note>
            COM(2020) 27 Meddelande från kommissionen till Europaparlamentet
            och rådet Hur konferensen om Europas framtid kan se ut
          </note>
          <note>
            COM(2020) 37 Meddelande från kommissionen till Europaparlamentet,
            rådet, Europeiska ekonomiska och sociala kommittén samt Regionkommittén
            Kommissionens arbetsprogram 2020 En ambitiösare union
          </note>
          <note>
            Motioner
          </note>
          <note>
            med anledning av prop. 2019/20:67 Användningsförbud och avskyltning
            av fordon med obetalda felparkeringsavgifter
          </note>
          <note>
            2019/20:3483 av Jimmy Ståhl m.fl. (SD)
          </note>
          <note>
            2019/20:3484 av Magnus Jacobsson m.fl. (KD)
          </note>
          <note>
            § 17 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 31 januari
          </note>
          <note>
            2019/20:294 Digitala verktyg och skärmtid för barn i förskolan
          </note>
          <note>
            av Gudrun Brunegård (KD)
          </note>
          <note>
            till utbildningsminister Anna Ekström (S)
          </note>
          <note>
            den 3 februari
          </note>
          <note>
            2019/20:295 Otrygga anställningar
          </note>
          <note>
            av Ciczie Weidby (V)
          </note>
          <note>
            till arbetsmarknadsminister Eva Nordmark (S)
          </note>
          <note>
            2019/20:296 Rätten att studera för personer med funktionsvariationer
          </note>
          <note>
            av Ilona Szatmari Waldau (V)
          </note>
          <note>
            till statsrådet Matilda Ernkrans (S)
          </note>
          <note>
            2019/20:297 En biståndspolitik för jämlikhet
          </note>
          <note>
            av Yasmine Posio (V)
          </note>
          <note>
            till statsrådet Peter Eriksson (MP)
          </note>
          <note>
            2019/20:298 En jämlik förskola
          </note>
          <note>
            av Daniel Riazat (V)
          </note>
          <note>
            till utbildningsminister Anna Ekström (S)
          </note>
          <note>
            2019/20:299 Det nya reseavdraget
          </note>
          <note>
            av Eric Palmqvist (SD)
          </note>
          <note>
            till finansminister Magdalena Andersson (S)
          </note>
          <note>
            2019/20:300 Bistånd som styrmedel för stärkt återvändande
          </note>
          <note>
            av Maria Malmer Stenergard (M)
          </note>
          <note>
            till statsrådet Peter Eriksson (MP)
          </note>
          <note>
            2019/20:301 Sveriges arkivpolitik
          </note>
          <note>
            av Aron Emilsson (SD)
          </note>
          <note>
            till kultur- och demokratiminister Amanda Lind (MP)
          </note>
          <note>
            § 18 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 31 januari
          </note>
          <note>
            2019/20:854 Sveriges beredskap vid pandemiutbrott
          </note>
          <note>
            av Clara Aranda (SD)
          </note>
          <note>
            till socialminister Lena Hallengren (S)
          </note>
          <note>
            2019/20:855 En ny materielförsörjningsstrategi
          </note>
          <note>
            av Pål Jonson (M)
          </note>
          <note>
            till försvarsminister Peter Hultqvist (S)
          </note>
          <note>
            2019/20:856 Hyresnivåer vid nyproduktion vid fri hyressättning
          </note>
          <note>
            av David Josefsson (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2019/20:857 Dispensmöjligheter för djursjukvårdare med arbetslivserfarenhet
          </note>
          <note>
            av Betty Malmberg (M)
          </note>
          <note>
            till statsrådet Jennie Nilsson (S)
          </note>
          <note>
            2019/20:858 Körsimulator vid VTI
          </note>
          <note>
            av Betty Malmberg (M)
          </note>
          <note>
            till infrastrukturminister Tomas Eneroth (S)
          </note>
          <note>
            2019/20:859 Sydsamiska mötesplatser för unga
          </note>
          <note>
            av Cassandra Sundin (SD)
          </note>
          <note>
            till kultur- och demokratiminister Amanda Lind (MP)
          </note>
          <note>
            2019/20:860 Säkerhetsrutiner kring tjänstetelefoner
          </note>
          <note>
            av Caroline Nordengrip (SD)
          </note>
          <note>
            till statsrådet Mikael Damberg (S)
          </note>
          <note>
            den 3 februari
          </note>
          <note>
            2019/20:861 Underhåll av vägar
          </note>
          <note>
            av Magnus Jacobsson (KD)
          </note>
          <note>
            till infrastrukturminister Tomas Eneroth (S)
          </note>
          <note>
            2019/20:862 Mälardalens tekniska universitet
          </note>
          <note>
            av Pia Steensland (KD)
          </note>
          <note>
            till statsrådet Matilda Ernkrans (S)
          </note>
          <note>
            2019/20:863 Genetiska självtester för barn utanför hälso- och
            sjukvården
          </note>
          <note>
            av Acko Ankarberg Johansson (KD)
          </note>
          <note>
            till socialminister Lena Hallengren (S)
          </note>
          <note>
            2019/20:864 Taiwans samverkan med WHO
          </note>
          <note>
            av Hans Rothenberg (M)
          </note>
          <note>
            till utrikesminister Ann Linde (S)
          </note>
          <note>
            2019/20:865 Postnord
          </note>
          <note>
            av Lars Hjälmered (M)
          </note>
          <note>
            till näringsminister Ibrahim Baylan (S)
          </note>
          <note>
            2019/20:866 Aktieägartillskott för att rädda Postnord
          </note>
          <note>
            av Lars Hjälmered (M)
          </note>
          <note>
            till näringsminister Ibrahim Baylan (S)
          </note>
          <note>
            2019/20:867 Tvärspåret mellan Arvidsjaur och Jörn
          </note>
          <note>
            av Jens Holm (V)
          </note>
          <note>
            till infrastrukturminister Tomas Eneroth (S)
          </note>
          <note>
            2019/20:868 Ändrade EBO-regler
          </note>
          <note>
            av Maria Malmer Stenergard (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2019/20:869 Elmarknadens utformning
          </note>
          <note>
            av Lotta Olsson (M)
          </note>
          <note>
            till statsrådet Anders Ygeman (S)
          </note>
          <note>
            § 19 Kammaren åtskildes kl. 14.55.
          </note>
          <note>
            Sammanträdet leddes
          </note>
          <note>
            av andre vice talmannen från dess början till och med § 13 anf.
            18 (delvis) och
          </note>
          <note>
            av förste vice talmannen därefter till dess slut.
          </note>
          <note>
            Vid protokollet
          </note>
          <note>
            EMMA PAAKKINEN
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Avsägelse
          </note>
          <note>
            § 3 Anmälan om kompletteringsval
          </note>
          <note>
            § 4 Anmälan om gruppledare för partigrupp
          </note>
          <note>
            § 5 Anmälan om ersättare för gruppledare för partigrupp
          </note>
          <note>
            § 6 Anmälan om ledamot i Europaparlamentet
          </note>
          <note>
            § 7 Meddelande om frågestund
          </note>
          <note>
            § 8 Anmälan om fördröjt svar på interpellation
          </note>
          <note>
            § 9 Ärenden för hänvisning till utskott
          </note>
          <note>
            § 10 Ärenden för bordläggning
          </note>
          <note>
            § 11 Svar på interpellation 2019/20:277 om isolering och långa
            häktningstider
          </note>
          <note>
            Anf. 1 Statsrådet MIKAEL DAMBERG (S)
          </note>
          <note>
            Anf. 2 ERIK OTTOSON (M)
          </note>
          <note>
            Anf. 3 Statsrådet MIKAEL DAMBERG (S)
          </note>
          <note>
            Anf. 4 ERIK OTTOSON (M)
          </note>
          <note>
            Anf. 5 Statsrådet MIKAEL DAMBERG (S)
          </note>
          <note>
            Anf. 6 ERIK OTTOSON (M)
          </note>
          <note>
            Anf. 7 Statsrådet MIKAEL DAMBERG (S)
          </note>
          <note>
            § 12 Svar på interpellation 2019/20:272 om ytterligare insatser
            mot våld och hedersrelaterat förtryck mot barn
          </note>
          <note>
            Anf. 8 Statsrådet ÅSA LINDHAGEN (MP)
          </note>
          <note>
            Anf. 9 JUNO BLOM (L)
          </note>
          <note>
            Anf. 10 SARA GILLE (SD)
          </note>
          <note>
            Anf. 11 Statsrådet ÅSA LINDHAGEN (MP)
          </note>
          <note>
            Anf. 12 JUNO BLOM (L)
          </note>
          <note>
            Anf. 13 SARA GILLE (SD)
          </note>
          <note>
            Anf. 14 Statsrådet ÅSA LINDHAGEN (MP)
          </note>
          <note>
            Anf. 15 JUNO BLOM (L)
          </note>
          <note>
            Anf. 16 Statsrådet ÅSA LINDHAGEN (MP)
          </note>
          <note>
            § 13 Svar på interpellation 2019/20:258 om Transportstyrelsens
            företagskontroller
          </note>
          <note>
            Anf. 17 Infrastrukturminister TOMAS ENEROTH (S)
          </note>
          <note>
            Anf. 18 THOMAS MORELL (SD)
          </note>
          <note>
            Anf. 19 Infrastrukturminister TOMAS ENEROTH (S)
          </note>
          <note>
            Anf. 20 THOMAS MORELL (SD)
          </note>
          <note>
            Anf. 21 Infrastrukturminister TOMAS ENEROTH (S)
          </note>
          <note>
            Anf. 22 THOMAS MORELL (SD)
          </note>
          <note>
            Anf. 23 Infrastrukturminister TOMAS ENEROTH (S)
          </note>
          <note>
            § 14 Svar på interpellation 2019/20:285 om åtgärder för att begränsa
            svarttaxi
          </note>
          <note>
            Anf. 24 Infrastrukturminister TOMAS ENEROTH (S)
          </note>
          <note>
            Anf. 25 THOMAS MORELL (SD)
          </note>
          <note>
            Anf. 26 Infrastrukturminister TOMAS ENEROTH (S)
          </note>
          <note>
            Anf. 27 THOMAS MORELL (SD)
          </note>
          <note>
            Anf. 28 Infrastrukturminister TOMAS ENEROTH (S)
          </note>
          <note>
            Anf. 29 THOMAS MORELL (SD)
          </note>
          <note>
            Anf. 30 Infrastrukturminister TOMAS ENEROTH (S)
          </note>
          <note>
            § 15 Svar på interpellation 2019/20:279 om svensk filmindustri
          </note>
          <note>
            Anf. 31 Kultur- och demokratiminister AMANDA LIND (MP)
          </note>
          <note>
            Anf. 32 JONAS ANDERSSON i Linköping (SD)
          </note>
          <note>
            Anf. 33 Kultur- och demokratiminister AMANDA LIND (MP)
          </note>
          <note>
            Anf. 34 JONAS ANDERSSON i Linköping (SD)
          </note>
          <note>
            Anf. 35 Kultur- och demokratiminister AMANDA LIND (MP)
          </note>
          <note>
            Anf. 36 JONAS ANDERSSON i Linköping (SD)
          </note>
          <note>
            Anf. 37 Kultur- och demokratiminister AMANDA LIND (MP)
          </note>
          <note>
            § 16 Bordläggning
          </note>
          <note>
            § 17 Anmälan om interpellationer
          </note>
          <note>
            § 18 Anmälan om frågor för skriftliga svar
          </note>
          <note>
            § 19 Kammaren åtskildes kl. 14.55.
          </note>
          <note>
            Tryck: Elanders Sverige AB, Vällingby 2020
          </note>
        </div>
      </body>
    </text>
  </TEI>
</teiCorpus>
