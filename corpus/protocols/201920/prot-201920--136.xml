<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201920</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201920</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201920--136</head>
          <docDate when="2020-06-10">2020-06-10</docDate>
        </div>
      </front>
      <body>
        <div>
          <note>
            § 1 Partiledardebatt
          </note>
          <note type="speaker">
            Anf. 1 Statsminister STEFAN LÖFVEN (S):
          </note>
          <note>
            Herr talman! Dagens partiledardebatt inleds i en stund när hela
            Sverige och omvärlden väntar på att åklagare och polis ska hålla
            en presskonferens vad gäller utredningen av mordet på Olof Palme.
            Jag tror att allas tankar i dag är hos Olof Palmes familj. Jag
            tror också att många är tillbaka i det ögonblick då de fick veta
            att Sveriges statsminister mörd ats, tillbaka till den dag då
            vårt land förändrades och tillbaka i de långa år då vårt land
            fick leva med obesvarade frågor och ett traumatiskt sår som därför
            inte kunde läka.
          </note>
          <note>
            Herr talman! Även om det är konstigt tycker jag att det ändå
            känns fint att diskutera Sveriges framtid just i dag. Dagen kommer
            att präglas av Olof Palme, och på något sätt blir denna debatt
            också ett sätt att minnas inte bara hans tragiska död utan också
            hans liv, ett liv som präglades av en stark vilja och ett mycket
            hårt arbete för att förbättra vårt land. Denna partiledardebatt
            hoppas jag kan gå i samma anda: viljan att förbättra Sverige.
          </note>
          <note>
            Herr talman! Vårt land genomgår nu en historisk prövning på grund
            av coronakrisen. Vi har mött ett helt nytt virus. Hela det samlade
            Sverige har gjort allt för att rädda så många människors liv,
            hälsa och jobb som det bara går.
          </note>
          <note>
            Under våren har vi sett vårt lands riktiga styrkor: styrkan i
            sammanhållningen – hur föreningar och regioner har kraftsamlat
            och hur grannar har hjälpt varandra och visat att ingen i Sverige
            är ensam i en kris, styrkan i att vi höll skolorna öppna, att
            vi plattade till kurvan över sjuka så att vården klarade av situationen
            och att vi räddade hundratusentals jobb genom att låta staten
            ta en del av lönekostnaden och styrkan i att så många människor
            har tagit ansvar för sig själva och sina medmänniskor men också
            för sjukvården och samhället.
          </note>
          <note>
            Jag vill också säga att svensk demokrati har visat sig från sin
            bästa sida. Partipolitiska konflikter har lagts åt sidan, och
            blicken har lyfts. Varenda ledamot av Sveriges riksdag har fokuserat
            på vad som är bäst för vårt land. Vi har förenats i kampen för
            att rädda liv, hälsa och jobb, och detta är en styrka att vara
            stolt över.
          </note>
          <note>
            Den politiska diskussionen om corona är nödvändig och viktig,
            men jag vill lite stillsamt påminna om att krisen är långt ifrån
            över. Vi har inget komplett facit i dag. Vi behöver fortsätta
            att samarbeta för Sveriges skull.
          </note>
          <note>
            Herr talman! Under våren har vi också sett allvarliga svagheter.
            Det är alldeles för många som har avlidit på våra äldreboenden,
            och varje avliden är en sorg, naturligtvis i första hand för familj,
            nära och kära men också för hela samhället. Vi borde dessutom
            ha testat fler vid det här laget.
          </note>
          <note>
            Den historiska kris som vi går igenom i dag skapar också historiska
            möjligheter för framtiden. Förutom de konkreta och allvarliga
            svagheter som jag nämnde har en större fråga väckts, nämligen
            den om vi har organiserat vårt land på bästa sätt. Mitt svar är
            att förändringar behöver göras. Sverige behöver rustas upp.
          </note>
          <note>
            Jag tror att de flesta i vårt land känner igen sig i att det
            är alltför få anställda i äldreomsorgen och att dessa anställda
            inte har tillräckligt bra arbetsvillkor. Sjukvården har tack vare
            stor omställningsförmåga och kunskap kunnat klara krisen, men
            det har varit mycket tufft.
          </note>
          <note>
            Jag tror att de flesta känner en stark övertygelse om att Sveriges
            resurser och fokus nu behöver läggas på välfärden. Det är äldreomsorgen,
            sjukvården och skolan. Under lång tid har stora och viktiga delar
            av vårt land fått stå åt sidan för kortsiktiga vinster, som har
            fått styra alltför mycket. Detta har gällt under lång tid, under
            olika regeringar. Och under krisen har vi verkligen fått se hur
            fel det var att avskaffa beredskapslagren och hur farligt det
            är om sjukvård och äldreomsorg inte prioriteras på allvar. Därför,
            herr talman, behöver Sverige lära av krisen, i det lilla och i
            det stora.
          </note>
          <note>
            När vi nu ska välja vilken riktning vårt land ska ta efter krisen
            och när Sveriges riksdag ska stifta lagar och besluta om statens
            budget framöver behöver vi göra det för att rusta Sverige starkt,
            så att varje människa i vårt land ges möjlighet att bli sitt bästa
            jag. Sveriges fokus behöver ligga på den människa som behöver
            stöd av hemtjänsten när det gäller promenader eller städning,
            på den man som har som yrke att sköta just detta, på arbetsvillkoren
            för den kvinna som arbetar som sjuksköterska och på vardagen för
            den lärare som varje dag i klassrummet lär ut världens historia
            till sina elever men också vet att elevernas framtid i alltför
            hög utsträckning styrs av föräldrarnas inkomst.
          </note>
          <note>
            Vi genomgår en historisk kris, och framför oss har vi ett nästan
            lika historiskt vägval, ett vägval där jag ser att vi behöver
            välja att skapa likvärdig vård i hela Sverige, bygga ett jämlikt
            land där föräldrarnas inkomst inte avgör barnens möjligheter,
            genomföra en klimatomställning och på allvar sätta välfärden främst
            – välfärden för alla de människor som bär Sverige, som är Sverige.
            Detta kommer att bli dyrt och kräva många människors arbete. Det
            behövs mycket vilja, men det kommer att vara värt varenda krona
            och varenda ansträngning.
          </note>
          <note>
            Sedan jag blev statsminister i oktober 2014 har vi satt välfärden
            främst, och vi har gjort historiska satsningar. Under den förra
            mandatperioden anställdes ungefär 100 000 människor i välfärden.
            Jag är mycket medveten om att detta inte räcker, och därför behöver
            vi fortsätta på den vägen.
          </note>
          <note>
            Efter denna kris vill jag tro att det är fler partier som vill
            sätta välfärden först i de hårda prioriteringar som trots allt
            kommer. Varenda person i Sverige ser detta som nödvändigt. Vi
            kan samlas kring det. Jag hoppas att alla vi i Sveriges riksdag
            och regering tillsammans är redo att på riktigt rusta upp svensk
            välfärd. På det sättet kommer den här prövningen under denna tuffa
            vår att leda till att Sverige blir ett starkare land, efteråt.
          </note>
          <note>
            (Applåder)
          </note>
          <note type="speaker">
            Anf. 2 ULF KRISTERSSON (M):
          </note>
          <note>
            Herr talman! Samarbeta, driva på, tydlighet – tre begrepp som
            har väglett mig och mitt parti genom krisen. Man ska samarbeta
            i kris – samarbeta mellan riksdag och regering, mellan regering
            och opposition och mellan nationell och lokal nivå. Man lägger
            andra saker åt sidan och fokuserar, för landets bästa.
          </note>
          <note>
            Moderaterna har drivit på regeringen. Vi har drivit på för större
            och snabbare stöd till jobb och företag, drivit på för att undvika
            konkurser och för att fler företag ska kunna övervintra under
            denna bistra tid. Vi har samlat majoriteter i riksdagen för att
            göra mer. Vi har drivit på för många fler tester, och vi har tjatat
            oss blå i tre månader för att något ska hända, därför att mäta
            är att veta.
          </note>
          <note>
            Nu finns äntligen en plan för testning, och det är bra. Men planer
            och strategier och samverkan och samordning har vi sett till leda.
            Nu är tid att få saker gjorda, inte tid för fler presskonferenser.
            Vi har drivit på för att komma igång med en coronakommission så
            fort som möjligt. Regeringens utkast innehåller mycket som är
            bra, men en sak är uppenbar: Kommissio ­ nens arbete får inte
            politiseras, och slutsatserna får inte skjutas upp till efter
            valet 2022.
          </note>
          <note>
            Kriser kräver också tydlighet om exakt vem som bär ansvar för
            exakt vad. Och ärligt talat vet alla att just det inte är just
            denna regerings allra bästa gren. Förvirringen i testfrågan är
            ett exempel. Otydlighet om skyddsutrustning och läkemedel är två
            andra. Vem är det som kör? Det brukar man fråga.
          </note>
          <note>
            Otydligheten blev närmast övertydlig när statsministern i förra
            veckan kände sig manad att påpeka att det är regeringen som leder
            Sverige och att det är han som leder regeringen. Nu vet vi det.
          </note>
          <note>
            Vi moderater kommer att fortsätta hjälpa till, och riksdagen
            har nog aldrig i modern tid varit lika viktig som den är just
            nu.
          </note>
          <note>
            Herr talman! Vi hoppas alla att det värsta är över. Men sanningen
            är att ingen vet – inte vi och inte några i andra länder. Låt
            oss därför vara ödmjuka inför det. Fler kommer att bli sjuka,
            fler kommer att mista livet och mer måste göras för att stoppa
            smittan.
          </note>
          <note>
            Ledigheten hägrar, men detta blir ingen vanlig sommar. Det vet
            alla studenter som har förlorat sitt sommarjobb innan det ens
            kom igång. Det vet de 130 000 människor som redan har blivit arbetslösa.
            Och det vet alla företag som har gått i konkurs.
          </note>
          <note>
            Jag vet vad det första jobbet betyder, som mitt eget på Expert
            Foto i Eskilstuna. Alla minns sitt första jobb. Väldigt få har
            det faktiskt kvar. Nästan ingen skulle vilja ha varit utan det.
            Det är ofta steget in i vuxenvärlden. Men det innebär också självständighet
            och egna pengar. För den som är ny i vårt land är det bästa vägen
            in i det svenska samhället och in till det svenska språket.
          </note>
          <note>
            I krisens spår kommer Sverige att få högre arbetslöshet – enligt
            KI sannolikt den högsta arbetslösheten sedan andra världskriget.
            Det kommer inte att bli lätt, men vi måste ta oss igenom även
            denna kris framgångsrikt.
          </note>
          <note>
            Under en kris för länge sedan var räntan 500 procent. År 1992
            gick 85 företag i konkurs varje arbetsdag. När året var slut hade
            21 000 företag gått under. Detta var dystra tider för Sverige.
            Men mycket blev till slut ändå väldigt bra, för vi tog vara på
            krisens insikter och vi tog tag i våra problem. Det är precis
            det som vi måste göra igen – kavla upp ärmarna, se problemen i
            vitögat, fatta besluten och genomföra dem.
          </note>
          <note>
            Sverige hade problem redan före coronapandemin. Vi hade lägst
            tillväxt per capita i hela EU. Sedan Stefan Löfven tillträdde
            har 27 av 28 EU-länder fått lägre arbetslöshet – alla utom Sverige.
            Tiotusentals människor – många är födda utanför Europa – riskerar
            att hamna i permanent utanförskap. Snart är en halv miljon människor
            arbetslösa.
          </note>
          <note>
            Underskatta inte dessa problem. Bara för att vi har vant oss
            vid dem är de inte naturliga. Bara för att det har varit så här
            länge måste det inte vara så här i framtiden. Det skulle kunna
            gå bra för Sverige. Men då måste vi än en gång ta tag i våra problem
            och ta fasta på våra möjligheter, i den ordningen.
          </note>
          <note>
            Sverige måste, för det första, återupprätta arbetslinjen. I vårt
            land jobbar man och gör rätt för sig – unga och äldre, kvinnor
            och män. Det ska vara lätt att komma in och lätt att stanna kvar,
            och det ska löna sig bättre att jobba än att leva på bidrag.
          </note>
          <note>
            Efter en kris måste, för det andra, tillfälliga åtgärder rullas
            tillbaka. Det är därför som de kallas krisåtgärder. Devalvera
            alltså inte innebörden av kris. Då gör man saker som man annars
            inte gör. Man ger pengar till företag, man höjer a-kassan och
            man sätter ekonomin i undantagstillstånd.
          </note>
          <note>
            Vi måste därför, för det tredje, vara försiktiga med skattebetalarnas
            pengar för att inte högre bidrag ska leda till längre arbetslöshet.
            Och våra akuta stöd till företag ska inte bli som 1970-talets
            industripolitik.
          </note>
          <note>
            För det fjärde måste vi återupprätta tryggheten och säkerheten.
            I vårt land ska både flickor och pojkar våga gå hem själva från
            träningen. Gängkriminalitetens skjutningar och sprängningar hör
            inte hemma i Sverige. Kriminalitet ska inte vara en alternativ
            karriärväg för unga grabbar i förorten.
          </note>
          <note>
            Detta är fyra steg till ett friare och tryggare land: ett land
            som successivt blir bättre, inte sämre, tryggare, inte otryggare,
            säkrare, inte osäkrare, friare för alla, inte ofriare för många.
            Om vi gör det vi måste kan vi bli precis det vi vill. Denna hoppfullhet,
            Sveriges historiskt bevisade kraft och förmåga att nyktert se
            problem och fördomsfritt hitta lösningar, bär jag med mig när
            vi nu tar oss an de prövningar som ligger framför oss.
          </note>
          <note>
            (Applåder)
          </note>
          <note type="speaker">
            Anf. 3 JIMMIE ÅKESSON (SD):
          </note>
          <note>
            Herr talman! Det har varit en synnerligen annorlunda vår och
            ett synnerligen annorlunda riksdagsår, och det kommer att bli
            en mycket annor ­ lunda sommar. Bakom all den tragik och det lidande
            som har gjort sig påmint i varje människas vardag under denna
            tid finns det en verklighet som också gör sig påmind, en parallell
            verklighet där det dödliga våldet nu ligger på högre nivåer än
            på flera år. Brottsligheten har inte tagit någon paus. De kriminella
            gängen är inte med på idén om att vi tillsammans ska kämpa oss
            igenom denna kris. Tvärtom utnyttjar de tillfället och slår till
            när människor är som mest sårbara.
          </note>
          <note>
            På samma låga nivå befinner sig de extremister som förklädda
            till aktivister ger sig på blåljuspersonal, som slår sönder butiker
            och som rånar barnfamiljer på deras ägodelar. De uppmuntrar till
            våld, och de ger sig cyniskt och systematiskt på oskyldiga människor.
            Dessa ligister, herr talman, borde inte, och definitivt inte med
            statens goda minne, få vistas i stora folksamlingar i stadsmiljö.
            Den rätta platsen för denna organiserade våldspöbel är i ett avlägset
            beläget grustag eller någonting liknande eller bakom lås och bom.
            Deras beteende är under alla omständigheter förkastligt. Det är
            fullständigt oacceptabelt.
          </note>
          <note>
            Herr talman! Välfärden som redan innan detta virus slog till
            var i kris är nu i ett ännu värre läge. Vi har personal som sliter
            och går på knäna, vi har en omsorg som dras med uppenbara strukturella
            problem och resursbehov och vi har besparingar som riktas rakt
            mot välfärdens kärna. Redan sönderskattade småföretagare har pålagts
            ytterligare bördor i form av plastpåseskatt och annat symboliskt
            nonsens. Arbetslösheten skjuter åter i höjden, konkurserna exploderar
            och människor riskerar att tvingas bort från hus och hem.
          </note>
          <note>
            Framför allt skulle jag vilja ägna en tanke åt alla de äldre
            som just nu befinner sig i en mycket svår situation. Efter att
            ha kämpat ett helt liv och bidragit till vårt gemensamma ska man
            inte behöva känna den rädsla som väldigt många känner i dag, en
            rädsla för att lämnas åt sitt öde när krisen slår till. Det anstår
            inte ett välfärdsland som Sverige.
          </note>
          <note>
            All personal i vård och omsorg som har fått stå ut med så mycket
            under så lång tid, inte minst de senaste månaderna, och all sjukvårdspersonal
            som har slitit under omänskliga förhållanden de senaste månaderna
            är hjältar som förtjänar en trygg och säker arbetsmiljö och som
            förtjänar vettigt betalt för det jobb som de lägger ned. Och inte
            minst, herr talman, förtjänar de vår allra djupaste respekt.
          </note>
          <note>
            När Sveriges statsminister manar till nationell samling är vi
            sverigedemokrater de första att räcka upp handen. Men att mana
            till uppslutning får inte innebära att man blir rädd för att idka
            självkritik och självrannsakan. När vi nu efter denna coronavår
            i denna kammare ska försöka göra en summering blir det ett sorgens
            och ett tragikens delbokslut. Det är åtminst ­ one så som jag
            ser på det. Samtidigt får jag ett intryck av att statsministern
            är ganska nöjd med sin strategi för att bekämpa viruset men också
            med de åtgärder som regeringen har vidtagit för att mildra de
            negativa effekterna på samhället.
          </note>
          <note>
            Någonting säger mig ändå att de som drabbats på olika sätt –
            alla anhöriga till avlidna, all vårdpersonal som har slitit dag
            och natt, de tiotusentals som har haft behov av vård men som har
            fått se sina operationer skjutas upp och alla företagare som kämpar
            för sin överlevnad – inte är särskilt nöjda med hur vi har hanterat
            detta, herr talman.
          </note>
          <note>
            Sverige är i grunden ett starkt samhälle och en stark nation.
            Vårt samhälle har byggts av tålamod, strävsamhet och omtanke om
            varandra. Det där blir i förlängningen helt avgörande för hur
            vi kommer att lyckas ta oss ur den här krisen. Det kommer dock
            inte att ske utan uppoffringar, och det kommer inte att ske utan
            svåra politiska prioriteringar Vi kommer att tvingas till hårda
            prioriteringar, herr talman, och jag ifrågasätter starkt om den
            regering vi har i dag besitter förmåga, vilja och kraft att göra
            de prioriteringarna.
          </note>
          <note>
            (Applåder)
          </note>
          <note type="speaker">
            Anf. 4 ANDERS W JONSSON (C) :
          </note>
          <note>
            Herr talman! Vi lever mitt i en pandemi. Den har slagit stenhårt
            mot människors liv och hälsa, mot hela vår ekonomi, mot våra företag
            och mot människors jobb och trygghet. Vi lever i en tid som tvingar
            våra äldre att avstå från att krama sina barnbarn, som gör att
            en partner inte kan vara med vid förlossningen och som tvingar
            anhöriga att ta ett sista farväl via en telefonlur i en sjuksköterskas
            utsträckta hand. Bara i Sverige är det nu 4 700 människor som
            har dött. Det är en sorg och en tragedi för familjer, vänner,
            kollegor och bekanta, men det är också en sorg och en tragedi
            för hela Sverige som land.
          </note>
          <note>
            Den svenska sjukvården har ställts inför enorma utmaningar. Vårdpersonalen
            jobbar under hårt tryck för att ta hand om covidsjuka patienter,
            ett arbete som förtjänar all vår respekt. I krisens spår har också
            allt fler företagare och anställda fått se sina livsverk och framtidsplaner
            slås i spillror. Pandemin har gjort svarta siffror röda, inte
            minst för småföretag runt om i Sverige, och den har drabbat branscher
            som besöksnäringen särskilt hårt. Även jobben drabbas när företagen
            drabbas. Det vi upplever nu påverkar oss alla. Det sätter spår
            i oss som individer och som samhälle, och det kommer att ta många
            år att återhämta sig ifrån detta. Viruset har slagit mot våra
            liv och vår hälsa, och nu måste vi göra allt vi kan för att det
            inte ska slå även mot vår framtidstro.
          </note>
          <note>
            Under de senaste månaderna har Centerpartiet haft som utgångspunkt
            att ta ansvar och visa handlingskraft. Vi har varit med om att
            få på plats historiskt stora räddningspaket för att stötta företagen
            och värna jobben. Vi har skjutit till mer pengar till kommuner
            och regioner och investerat i svensk infrastruktur. Men vi har
            också pekat på hur äldres isolering kan minskas och hur vi ska
            möta den psykiska ohälsa som följer i pandemins spår. Vi har varit
            starkt kritiska till att äldre som bor på särskilda boenden inte
            har fått tillgång till sjukvård. Mer behöver dock göras för att
            man ska komma framåt i arbetet med att stoppa smittspridningen
            och därmed också kunna ta Sverige ur krisen.
          </note>
          <note>
            Det finns områden där vi som land har misslyckats och där vi
            borde ha agerat mycket snabbare. Den utbredda smittspridningen
            och den höga dödligheten i covid-19 på våra äldreboenden är två
            sådana områden, och vår oförmåga att få på plats en bred och effektiv
            testning av våra medborgare är ett annat. Nu är det dags att vi
            uppdaterar den svenska coronastrategin. Börja testa alla med symtom!
            Det är bara så vi kan återuppta den aktiva smittspårningen och
            därmed bryta smittkedjor. Att pressa ned smittan är det enskilt
            viktigaste vi kan göra nu, både när det gäller att rädda liv och
            när det gäller att värna företagen och jobben.
          </note>
          <note>
            Det är också viktigt att vår svenska strategi kan skapa förtroende
            i våra grannländer. Det är helt avgörande för Sverige som litet,
            exportberoende land. Men vi måste även fortsätta arbetet med att
            minska äldres isolering och se till att möta den psykiska ohälsa
            som följer i krisens spår. Vi behöver förbereda oss så att alla
            de som har blivit bortprioriterade på grund av coronapandemin
            ska kunna få sin vård, och vi måste snabbt åtgärda de brister
            inom äldreomsorgen som blivit så oerhört tydliga under den här
            krisen.
          </note>
          <note>
            Vi i Centerpartiet kommer att fortsätta driva på för förändring
            där vi ser att sådan behövs. Vi kommer att fortsätta vara en stark
            röst för en förnuftets väg som bygger på hur verkligheten ser
            ut. Det finns nämligen många problem och utmaningar kvar att lösa
            innan Sverige tillsammans har tagit sig igenom den här krisen.
            Ansvaret för det här vilar tungt på regeringen, och vi förväntar
            oss att regeringen tar det ansvaret.
          </note>
          <note>
            Vi vet att det här är långt ifrån ett enkelt arbete. Det kommer
            att kräva det yttersta ledarskapet, såväl individuellt som kollektivt,
            och det kommer att ta tid. Men precis som sommarens ljus nu påminner
            oss om att det finns något annat än vinterns långa mörker måste
            vi påminna oss själva om att det kommer att komma en dag när vi
            får krama mormor och morfar igen. Med gemensamma krafter kommer
            vi att ta oss igenom även detta, herr talman.
          </note>
          <note>
            (Applåder)
          </note>
          <note type="speaker">
            Anf. 5 JONAS SJÖSTEDT (V):
          </note>
          <note>
            Herr talman och åhörare! Kriser prövar oss. De prövar oss som
            människor, och de prövar oss som samhälle: Hjälper vi varandra,
            eller låter vi var och en klara sig bäst den kan?
          </note>
          <note>
            Jag tycker att vi mitt i döden och eländet i coronakrisens spår
            har sett så mycket omtanke och sammanhållning i Sverige. En av
            de nyheter som berörde mig mest var när sjukvården i Stockholm
            efterlyste personal som kunde gå tillbaka till sjukvården och
            arbeta med de coronasmittade – och 5 000 personer anmälde sig
            på några timmar. Det är mitt Sverige! Det är det solidariska Sverige,
            som håller ihop.
          </note>
          <note>
            Vi vet att man just nu sliter. Trots den vackra försommaren där
            ute sliter man på sjukhusen. På intensivvårdsavdelningar jobbar
            man 10-timmarspass och 60-timmarsveckor, vecka efter vecka. På
            våra äldreboenden, där sjukskrivningstalen har varit höga, arbetar
            man ibland med rädsla för att själv bli smittad eller att av misstag
            smitta någon av de äldre – det som absolut inte får ske.
          </note>
          <note>
            Krisen har alltså visat mycket av det bästa i Sverige, men det
            finns också tydliga bilder av hur vi har blivit svagare som samhälle
            – hur vi inte klarar av saker vi borde. Allra tydligast är det
            förstås inom äldreomsorgen, och det beror inte på dem som sliter
            och jobbar där utan på att de inte har fått rätt förutsättningar
            att göra jobbet. De har inte fått rätt förutsättningar i form
            av alltifrån grundläggande utrustning till att faktiskt ha en
            utbildning som gör att de vet vad de ska göra. Det är årtionden
            av nedskärningar och privatiseringar, otrygga anställningar och
            underbemanning som gör detta så svårt i grunden, och här finns
            en grundläggande lärdom att dra: Det måste bli ett slut på den
            politiken. Välfärden måste gå före sänkt skatt.
          </note>
          <note>
            Nu har vi möjlighet att välja en annan väg – en bättre väg –
            där de som står mitt i stormens öga i sjukvården och äldreomsorgen
            faktiskt får det bättre. Det ska inte bara vara ord. Man ska kunna
            sjukskriva sig, och har man ett fast arbete kan man göra det.
            Man ska våga säga ifrån när någon säger åt en att gå in och jobba
            utan skyddsutrustning: Nej, skyddsutrustning ska vi ha! Man ska
            ha så många kollegor att det inte är tjugo olika personer som
            går hem till en äldre med hemtjänst, utan det ska vara fyra eller
            fem som den äldre känner igen och är trygg med.
          </note>
          <note>
            Det där kan vi göra tillsammans. Det är tid att lägga om politiken
            och rusta äldreomsorgen och sjukvården. Det är också tid att hjälpa
            småföretag ut ur krisen så att de klarar sig tills det börjar
            komma nya beställningar och ordrar. Det är tid att bygga upp ett
            civilförsvar igen, och det är tid att bygga upp beredskapslager
            – att lära av det som har skett.
          </note>
          <note>
            Krisen visar att vi behöver ett starkt samhälle. För den arbetslöse
            är det uppenbart att det är samhället man får lita på. För företagen
            är det också uppenbart. I dag är det samhället – staten – man
            får lita på. Inte ens högern ropar på högerns lösningar när det
            är kris. Nu ropar man på staten och på samhället.
          </note>
          <note>
            Men låt oss tala klarspråk: Denna ändrade kurs ger inte utrymme
            för sänkta skatter, utan den ger utrymme för satsningar och robusthet
            i framtiden. Den ger utrymme för ett rättvisare Sverige där vi
            rustar upp sjukvården och där vi ser till att saker faktiskt fungerar.
            Detsamma gäller återstarten av ekonomin. Den måste vi göra tillsammans;
            den kommer inte att fixa sig av sig själv.
          </note>
          <note>
            Uppgifterna framför oss är tydliga. Vi ska bygga bort den trångboddhet
            som har varit så förödande för smittspridningen. Vi ska se till
            att fler får anställning i välfärden – också i skola och utbildning,
            inte bara i äldreomsorg och sjukvård. Vi ska göra en grön omstart
            där vi får ned utsläppen av växthusgaser samtidigt som vi bygger
            upp vår konkurrenskraft och ekonomi. Vi ska bygga nya stambanor
            i järnvägen. Vi ska rusta upp kollektivtrafiken. Vi ska se till
            att de stora industrierna kan ställa om och bli världsledande
            i att inte längre släppa ut så mycket växthusgaser. Vi ska bygga
            upp vårt elnät. Vi ska bygga ett modernare och bättre Sverige.
          </note>
          <note>
            Detta, herr talman, kan vi bara göra tillsammans. Detta kommer
            inte marknaden att fixa. Detta kan vi bara göra om vi sätter jämlikhet
            och klimat före skattesänkningar för de rika.
          </note>
          <note>
            (Applåder)
          </note>
          <note type="speaker">
            Anf. 6 EBBA BUSCH (KD):
          </note>
          <note>
            Herr talman! Jag är stolt över den solidaritet som varje dag
            visas med äldre och riskgrupper och över allt det vårdpersonalen
            offrat och fortsätter att offra för sin nästas hälsa. Den gemenskap
            och medmänsklighet som svenska folket visat oavsett bakgrund eller
            hudfärg är värd att hylla.
          </note>
          <note>
            Coronakrisen har skakat om världen, visat på sårbarheten i välfärds
            ­ systemen, rivit upp handel och ekonomi, blottlagt kinesisk imperialism
            och exponerat bristerna i svensk beredskap. Vi kommer med tiden
            att få dra många lärdomar av det som hänt, men en slutsats kan
            vi dra redan nu: Med den nu sittande regeringen kommer Sverige
            när vi möter en kris alltid att stå ledarlöst. Under migrationskrisen,
            när vårdköerna fördubblades och nu under coronapandemin har vi
            stått ledarlösa. I en kris måste en ledare kliva fram, men Stefan
            Löfven tog kliv bakåt.
          </note>
          <note>
            Regeringens passivitet har oroat oss under denna vår. Vid det
            första mötet vi hade med regeringen tog vi upp behovet av nationell
            samordning kring vårdresurser, respiratorer och skyddsutrustning,
            och vi förvånades över att regeringen inte hade tagit sådana initiativ.
            Den 19 mars krävde vi en coronakommission för att bland annat
            få svar på varför sportlovsfirare som kommit in via Arlanda fick
            kliva rakt ut på arbetsplatser och in i samhället. Samma dag föreslog
            vi för regeringen att det skulle tillsättas en typ av nationell
            vårdgeneral med mandat att omfördela vårdresurser vid behov.
          </note>
          <note>
            I de regelbundna samtal som kom till stånd med partiledarna,
            och som vi visat stor uppskattning för, har vi gång på gång bett
            regeringen att presentera det expertunderlag som man påstått sig
            grunda sina politiska slutsatser på. Vi har velat förstå regeringens
            strategi och varför den skiljer sig så kraftigt från omvärldens,
            men vi har inte fått något svar.
          </note>
          <note>
            Vi har haft bra samtal med regeringen om ekonomiska krisåtgärder
            och välfärdssatsningar. Regeringen agerade snabbt för att möjliggöra
            permitte ­ ringar och underlätta ekonomiskt för regionerna – det
            vill jag verkligen understryka.
          </note>
          <note>
            Men när det kommer till smittskyddsstrategin har man varit direkt
            avfärdande. Vi har haft en stor ödmjukhet inför att vi inte vet
            allt om detta virus och om virusspridning i stort och inför att
            vi har befunnit oss i en situation där vi måste agera samlande,
            men vi har inte önskat att frånsäga oss vårt ansvar.
          </note>
          <note>
            Regeringen har ofta sagt sig vilja lyssna till expertisen, men
            snarare än att lyssna verkar man i praktiken ha delegerat hela
            sitt politiska ansvar till Folkhälsomyndigheten. Detta har man
            gjort utan att ta i beaktande att Folkhälsomyndigheten må vara
            experter på smittspridning, men de är inte experter på ekonomi,
            på beredskap eller på hur de praktiska förutsättningarna faktiskt
            ser ut inom äldreomsorg och sjukvård.
          </note>
          <note>
            Vi har flera gånger under denna vår hoppats att Stefan Löfven
            skulle kliva fram. Vi har uppmanat honom att göra det och förklarat
            att han ska vara befälhavaren och att vi är beredda att backa
            upp honom. Vi har varit konstruktiva, och vi har sagt att vi har
            velat kroka arm. När jag sedan i denna kammare, för några veckor
            sedan, återigen bad statsministern om att vi skulle få underlag
            om strategin avfärdade han det som tidsödande seminarieverksamhet.
            Då försvann vårt tålamod.
          </note>
          <note>
            Med öppna ögon valde regeringen en coronastrategi med en högre
            grad av smittspridning och fokus på att skydda riskgrupper. Sedan
            lämpade man över det politiska ansvaret för att fullfölja strategin
            på 21 regioner och 290 olika kommuner. När oppositionen vill ha
            transparens kring klokheten i detta vägval kallar man det föraktfullt
            för seminarieverksamhet.
          </note>
          <note>
            Nu behöver Sverige komma igång med omfattande tester och smitt
            ­ spårning, så att vi kan sätta stopp för smittspridningen. Vi
            behöver stötta vår hårt arbetande och kämpande vårdpersonal, så
            att de i höst inte går rakt in i väggen. De behöver ett eget krispaket
            – annars kommer vi aldrig att kunna beta av den stora vårdskuld
            som nu byggts upp. Över 50 000 opera ­ tioner har skjutits upp
            under coronakrisen. Kvinnor med konstaterad bröst ­ cancer kan
            inte vänta längre.
          </note>
          <note>
            Vi behöver också förbereda en återhämtning för svensk ekonomi,
            så att familjer som drabbats av arbetslöshet och personer som
            blivit permitterade återigen kan känna trygghet och framtidstro.
          </note>
          <note>
            Vi kommer att ta oss igenom detta tillsammans.
          </note>
          <note>
            (Applåder)
          </note>
          <note type="speaker">
            Anf. 7 JOHAN PEHRSON (L):
          </note>
          <note>
            Herr talman! I den pågående coronapandemin förändras vår värld.
            År ­ tionden av demokratiska, sociala och frihetliga segrar riskerar
            att gå förlorade i smittans spår. Miljontals människors möjligheter
            pressas tillbaka, och slutenheten kan komma att öka.
          </note>
          <note>
            Sverige, som exporterar mycket av vad våra företag och medarbetare
            skapar, påverkas extra hårt av nedstängd internationell handel
            och av brusten tillit. Därför måste vi alltid blicka utåt men
            ha Sverige i centrum.
          </note>
          <note>
            Vi ser hur auktoritära krafter nu stärker sina positioner. Utvecklingen
            under den nuvarande administrationen i USA förfärar. Kriget mot
            fakta, hetsen mot journalister och hatretoriken hotar själva demokratin.
            Allt detta sker mot bakgrund av en skenande massarbetslöshet,
            utbrett drogmissbruk och en ännu alltför närvarande rasism.
          </note>
          <note>
            I Kina, där coronaviruset har sitt ursprung, ser vi diktaturens
            inneboende oförmågor. Det intensiva politiska förtrycket har effektivt
            berövat miljarder människor deras mänskliga rättigheter, långt
            utanför statens egna gränser. Kinas övergrepp mot minoriteter
            och nära grannar såsom Hongkong och Taiwan måste fördömas.
          </note>
          <note>
            Denna illiberala utveckling leder bort från frihet och bort från
            välstånd. Konservativa, nationalistiska och socialistiska politiker
            förenas inte sällan i att bygga egna halmdockor av det liberala
            samhället. Vi ser hur respekten för rättsstatens principer når
            nya lägstanivåer.
          </note>
          <note>
            För att bemöta dessa utmanande krafter behöver vi ha ett öppet
            och fritt sinne. Människors oro för Sverige måste självklart tas
            på allvar, men att stå upp för demokrati, minoriteters rättigheter,
            jämställdhet och yttrandefrihet är den anständiga vägen. Med detta
            tillsammans med en stark marknadsekonomi, fokus på välfärdsstatens
            kärnuppgifter och en progressiv miljöpolitik säkrar vi vår gemensamma
            framtid.
          </note>
          <note>
            Det liberala samhällsbygget är och förblir 2020-talets viktigaste
            uppgift. Sverige är beroende av omvärlden, och omvärlden behöver
            fler starka demokratier, inte färre.
          </note>
          <note>
            Herr talman! Samspelet mellan stat, region och kommun lämnar
            myck ­ et att önska. Trots bristande ledarskap från regeringen
            har människor, inte minst inom vård och omsorg, gjort sitt yttersta
            för att rädda liv och minska lidande med knappa resurser – ja,
            de resurser som har funnits att tillgå.
          </note>
          <note>
            Den kommission som snart tillsätts avseende regeringens tillika
            myndigheternas hantering av corona kan börja med att söka svar
            i tidigare utredningar om Estonia, om tsunamin och om de stora
            skogsbränderna. Därefter kan man börja jobba sig ned i frågor
            om kapacitet, testning, skyddsutrustning, beslutstidpunkter, äldreomsorg
            och den unika mjuka nedstängningen av Sverige, som kan ha bidragit
            till de höga svenska dödstalen.
          </note>
          <note>
            Om Sverige och världen ska klara av nästa pandemi, det akuta
            klimathotet eller andra katastrofer behövs mer internationellt
            samarbete. I Sverige ska vi göra det vi kan för att stärka det
            europeiska men även det nordiska samarbetet. Detta tjänar Sverige,
            världen och Europa.
          </note>
          <note>
            Herr talman! Sverige måste få en ekonomisk återstart. Företagsamhet,
            forskning och offentliga investeringar är svaret när vi nu upplever
            historiska inbromsningar i den globala ekonomin. Vi har redan
            sett hur företag har tvingats lägga omfattande varsel, och arbetslösheten
            stiger brant.
          </note>
          <note>
            Vi liberaler har presenterat vår inriktning från att akut rädda
            så mycket som möjligt av svenska jobb och företagsamhet till långsiktiga
            investeringar i utbildning, forskning, infrastruktur, bostäder
            och säkerhet. Det är med ett samlat grepp från staten som vi kan
            peka ut vägen, skapa förutsättningar för nya jobb och se till
            att Sverige blir möjligheternas land.
          </note>
          <note>
            Om vi ska kunna möta de utmaningar som vi står inför finns det
            bara ett enda svar, herr talman. Svaret är liberalism.
          </note>
          <note>
            (Applåder)
          </note>
          <note type="speaker">
            Anf. 8 Miljö- och klimatminister ISABELLA LÖVIN (MP):
          </note>
          <note>
            Herr talman! På bara några månader har coronaviruset vänt upp
            och ned på hela vår värld. Pandemin har visat vilken slak lina
            hela mänskligheten balanserar på.
          </note>
          <note>
            Vi har pressat naturen till det yttersta. Skogar har fått ge
            efter för jordbruksmark. Jordbruksmark har fått ge efter för städer.
            Arter som aldrig tidigare mötts trycks ihop på små ytor och hittar
            in i vårt samhälle. De staplas på hög i burar, trängs i stall
            och matas fulla med antibiotika. Där föds nästa pandemi. Där föds
            nästa antibiotikaresistenta bakterie.
          </note>
          <note>
            Antibiotikaresistens är ett av de allra största hoten mot mänskligheten,
            enligt WHO. Men det är inte det enda hotet. Klimatkrisen är precis
            lika verklig och ännu allvarligare. Vi har just nu de högsta halterna
            av CO 2 på 800 000 år på denna planet.
          </note>
          <note>
            Extrema väderhändelser, bränder och orkaner börjar redan bli
            vardagsmat. Men orkar vi tänka tanken att detta bara är början?
            Orkar vi tänka på en havsnivåhöjning på flera meter? Orkar vi
            tänka tanken att om tundran tinar sätts nya virus fria? Orkar
            vi tänka tanken på hundratals miljoner människor som flyr undan
            översvämningar, torka och hunger?
          </note>
          <note>
            Det enda goda som coronakrisen fört med sig är att scenarier
            som dessa inte längre går att vifta bort. De är inte orealistiska
            ; de är inte trams. Vi lever i en mycket allvarlig tid då vi behöver
            välja en annan väg, solidaritetens väg.
          </note>
          <note>
            Miljöpartiet har sedan vi bildades vägletts av tre solidariteter:
            solidariteten med djur och natur, solidariteten med alla människor
            på jorden och solidariteten med kommande generationer. Och vi
            är övertygade om att utan dessa tre solidariteter kan vi aldrig
            bygga en trygg värld.
          </note>
          <note>
            Herr talman! Sedan coronapandemin drabbade oss känner jag lika
            delar hopp och förtvivlan. Jag känner förtvivlan över det sätt
            på vilket vi har misshandlat vår planet, förtvivlan över vår oförmåga
            att prioritera rätt i politiken och en stark förtvivlan över alla
            dem som mist livet eller alla dem som inte har kunnat sitta hos
            sina älskade föräldrar eller makar under deras sista tid. Men
            jag känner också ett starkt hopp, för ur detta kan något mycket
            bättre födas: en värld där vi förebygger kriser, lyssnar till
            forskare och låter det som är rätt vägleda oss, en värld där vi
            tar hand om varandra och människor kan bidra och arbeta tillsammans
            för att bygga något bättre, en värld där politiken fokuserar på
            morgondagens värld och inte morgondagens valrörelse.
          </note>
          <note>
            Därför måste återhämtningen från coronakrisen vara grön. Vi har
            chansen att lösa flera kriser samtidigt: den ekonomiska krisen
            och klimatkrisen men också den mänskliga krisen, känslan som är
            så utbredd i vårt samhälle av att något är fel. Fastän vi är rikare
            än någonsin är vi ensammare och mer stressade än någonsin.
          </note>
          <note>
            Vi kan bygga någonting bättre. Vi har chansen att kickstarta
            ekonomin och skapa tusentals hållbara jobb genom att investera
            i ett modernt, medmänskligt och grönt samhälle, där vi rustar
            upp våra mest utsatta områden, där vi bygger samman Sverige med
            framtidens moderna höghastighetståg, där vi skyddar värdefull
            natur och låter hållbar besöksnäring blomstra i hela landet, där
            vi slutar slösa och slänga och i stället återanvänder och återvinner,
            där vi investerar i oss själva och ett sundare arbetsliv.
          </note>
          <note>
            Pengar är inte allt. Tid är däremot allt vad vi har. Den får
            inte bara försvinna under ett långt arbetsliv av vantrivsel och
            stress, så låt oss tänka om. Alla ska kunna utvecklas på jobbet
            men också ha tid att leva.
          </note>
          <note>
            Det här är en unik chans att skapa ett solidariskt, medmänskligt
            och hållbart samhälle. Det är vårt bästa vaccin mot nästa kris.
          </note>
          <note>
            (Applåder)
          </note>
          <note type="speaker">
            Anf. 9 Statsminister STEFAN LÖFVEN (S):
          </note>
          <note>
            Herr talman! Åklagare och polis håller precis nu en presskonferens
            om utredningen av mordet på Olof Palme. Med anledning av det kommer
            jag att kalla till en presskonferens i eftermiddag.
          </note>
          <note>
            (TALMANNEN: Jag får påminna om att opinionsyttringar från läktaren
            inte är tillåtna och uppmanar vakterna att omgående visa ut de
            personer som stör.
          </note>
          <note>
            Statsministern får börja om från början.)
          </note>
          <note>
            Herr talman! Åklagare och polis håller just nu sin presskonferens
            om utredningen av mordet på Olof Palme. Med anledning av det kommer
            jag att kalla till en pressträff senare i eftermiddag.
          </note>
          <note>
            Åter till debatten. Sverige är inte igenom coronakrisen ännu
            – långt, långt därifrån. Vi saknar ett färdigt facit, trots att
            en del ger uttryck för att detta finns.
          </note>
          <note>
            Det kan komma en andra våg i höst. Det kan komma andra kriser
            eller katastrofer som vi behöver hantera redan under året. Det
            kan bli en sommar med både skogsbränder och översvämningar, och
            då måste den svenska staten, det svenska samhället, ha styrkan
            att hantera också det.
          </note>
          <note>
            Framöver behöver vi göra mycket, som offentliga investeringar,
            och vi ska klara av en klimatomställning och se till att fler
            människor kommer i arbete. Men om det är någonting som coronakrisen
            har visat tydligt är det att vårt land behöver rusta upp välfärden.
          </note>
          <note>
            Vi som är överens om det, vilket nu många partier verkar vara,
            behöver också se till att prioritera just äldreomsorgen, sjukvården
            och skolan. Det är ett vägval. Antingen väljer vi att på allvar
            rusta upp välfärden i Sverige nu , eller så får andra saker gå
            före.
          </note>
          <note>
            Låt oss ägna en stund åt hur mycket vi faktiskt har klarat av
            den här våren. Mycket har gjorts med ett gott samarbete här i
            Sveriges riksdag. Tänk då om vi arbetar lite hårt och målmedvetet
            för att rusta vår välfärd.
          </note>
          <note>
            Tänk vilken upprustning vi kan åstadkomma i skolan, sjukvården
            och äldreomsorgen. Tänk hur många fler som kan få trygga anställningar
            inom hemtjänsten eller vården. Tänk hur mycket bättre det kan
            bli för den som har hemtjänst men som i dag möts av olika personal
            varje dag.
          </note>
          <note>
            Detta är fullt möjligt. Jag vill att Sverige väljer den vägen.
          </note>
          <note type="speaker">
            Anf. 10 ULF KRISTERSSON (M) replik:
          </note>
          <note>
            Herr talman! Jag har mycket stor respekt för att många svenskar
            just nu har sina tankar någon helt annanstans än just härinne,
            när Palmeåklagaren berättar om sina slutsatser. Som alla andra
            minns jag exakt vad jag gjorde när dödsbudet kom. Mina tankar
            går i dag till Olof Palmes tre söner med familjer. Det skulle
            betyda väldigt mycket om det nationella traumat kunde få ett bokslut
            i dag.
          </note>
          <note>
            Men ändå: För ett exakt ett år sedan spräckte regeringen Försvarsberedningens
            arbete förra gången. Man ville ha förslagen, men man ville inte
            betala för dem. I går spräckte regeringen samtalen igen. I stället
            för en bred överenskommelse blir det en överenskommelse mellan
            Socialdemokraterna och Miljöpartiet.
          </note>
          <note>
            Min enkla fråga är denna: Kommer Socialdemokraterna att nöja
            sig med ett försvarsbeslut som vilar enbart på Miljöpartiets stöd?
          </note>
          <note type="speaker">
            Anf. 11 Statsminister STEFAN LÖFVEN (S) replik:
          </note>
          <note>
            Herr talman! Jag vill påminna om att när jag var partiledare
            i opposi ­ tion betecknade den dåvarande regeringen försvaret
            som ett särintresse. Sedan vi tillträdde har vi, dock i gott och
            brett samarbete, sett till att öka Sveriges försvarsförmåga rejält.
          </note>
          <note>
            Det har varit rejäla höjningar av anslagen till försvaret så
            här långt. Framför oss har vi också ytterligare rejäla höjningar.
            För ett år sedan, när Försvarsberedningen var klar, ville vi göra
            en riktig undersökning av detta material tillsammans med myndigheterna
            för att få veta vad det kostade. Då visade det sig att det fanns
            ett underskott i finansieringen.
          </note>
          <note>
            Så kan man inte hantera försvaret. Vi kommer att se till att
            lägga fram en proposition som har stöd i Sveriges riksdag, och
            vi kommer att se till att stärka Sveriges försvarsförmåga.
          </note>
          <note type="speaker">
            Anf. 12 ULF KRISTERSSON (M) replik:
          </note>
          <note>
            Herr talman! Alla vet att det svenska försvaret har nedrustats
            under decennier av flera olika regeringar. Det ansvaret fallet
            tungt på båda sidor av blockgränsen.
          </note>
          <note>
            Vad det nu handlar om är om vi ska stärka försvaret på papper
            eller stärka försvaret på riktigt. Vad d et handlar om är om vi
            ska skriva långa texter över vad vi vill ha eller om vi ska betala
            för det vi säger att vi vill ha.
          </note>
          <note>
            Mitt besked var i januari: Jag är beredd att kompromissa om många
            saker utom en enda sak. Aldrig ännu ett ofinansierat försvarsbeslut.
          </note>
          <note>
            Det regeringen nu är på väg att göra – Socialdemokraterna och
            Miljöpartiet ensamma – är att fatta ännu ett beslut om ett ofinansierat
            försvarsbeslut. Det kommer inte att imponera på någon vare sig
            i Sverige eller utomlands.
          </note>
          <note type="speaker">
            Anf. 13 Statsminister STEFAN LÖFVEN (S) replik:
          </note>
          <note>
            Herr talman! Låt mig påminna om att under den förra mandatperioden
            tillfördes 33 miljarder till försvaret. Det är 10 miljarder i
            nivåhöjning.
          </note>
          <note>
            Nu finns i det förslag som ligger på bordet, i den proposition
            som vi avser att arbeta fram i samarbete med C och L, ytterligare
            25 miljarder. Detta är historiska tillskott till försvaret. Det
            gjordes därför att försvaret behöver förstärkas. Vi behöver öka
            försvarsförmågan. Om detta har vi varit överens.
          </note>
          <note>
            Men det finns också ett annat perspektiv som är nog så viktigt.
            Vi är mitt uppe i en pandemikris. Att nu, som Moderaterna och
            Kristdemokraterna gör, säga att vi dessutom redan 2026 och 2027
            ska lova ett antal miljarder är inte hållbart.
          </note>
          <note>
            Vi följer Försvarsberedningens inriktning. Vi gör det som vi
            alltid gör. Vi tänker uppfylla planeringen för den här försvarsperioden,
            och vi tänker fylla på rejält med resurser. Jag tror att vi kan
            vara eniga om detta.
          </note>
          <note type="speaker">
            Anf. 14 JIMMIE ÅKESSON (SD) replik:
          </note>
          <note>
            Herr talman, statsministern! Sverige har fyra gånger fler avlidna
            i covid-19 än våra nordiska grannländer tillsammans. Det stora
            antalet av ­ lidna på äldreboenden är naturligtvis särskilt sorgligt
            att bevittna. Hela vår strategi har enligt både regeringen och
            myndigheter gått ut på att skydda riskgrupper. Det har vi inte
            lyckats med.
          </note>
          <note>
            Herr talman! Min fråga till statsministern är ganska enkel. Vilket
            ansvar anser Stefan Löfven att han har som statsminister för det
            misslyckande som den här hanteringen ändå måste anses vara?
          </note>
          <note type="speaker">
            Anf. 15 Statsminister STEFAN LÖFVEN (S) replik:
          </note>
          <note>
            Herr talman! Först och främst verkar den här konsumentupplysningen
            behövas: Det är regeringen som leder landet, och jag är landets
            statsminister. Då har man alltid ett ansvar. Men vi måste också
            titta på vad det är som de facto har hänt.
          </note>
          <note>
            Medan vi i början av krisen var överens om att ingen av oss är
            epidemiolog verkar nu de allra flesta ändå ha blivit det. Vi vet
            ännu inte riktigt om det finns en skillnad i utbrott mellan länder.
            Låt oss avvakta och se om det möjligtvis har varit så.
          </note>
          <note>
            Det är dessutom så att vi har sett att hygienrutinerna inte har
            fungerat i äldreomsorgen. Sveriges Kommuner och Regioner har själva
            redovisat att 60 procent följer dem och att 40 procent inte gör
            det . Om 40 procent inte följer hygienrutinerna har vi ett problem.
          </note>
          <note>
            Därför såg vi via Socialstyrelsen till att 139 000 människor
            nu har genomgått en utbildning. Nu faller dödstalen också i äldreomsorgen.
            Vart ­ enda dödsfall är en tragedi och en sorg. Det är därför
            vi gör någonting åt det.
          </note>
          <note type="speaker">
            Anf. 16 JIMMIE ÅKESSON (SD) replik:
          </note>
          <note>
            Herr talman! Det är regeringen som leder landet. Det har Stefan
            Löfven påpekat i tal. Men i handling tycker inte jag att det är
            vad han har visat. Statsministern har under de här månaderna varit
            väldigt noga med att gömma sig bakom expertmyndigheterna. Det
            är inte att leda landet, herr talman. Det är just att gömma sig.
          </note>
          <note>
            Jag kan inte tolka Stefan Löfvens ord här som någonting annat
            än att han egentligen är ganska nöjd. Vi får vänta och se. Jag
            är helt säker på, säger Stefan Löfven, att Sverige har gjort allting
            rätt och att andra länder har gjort allting fel. Jag tror inte
            på att den sortens etnocentrism är någon bra väg att ha som utgångspunkt
            i en kris lik denna.
          </note>
          <note>
            Herr talman! Statsministern och regeringen bör leda landet. Börja
            göra det då på riktigt, Stefan Löfven!
          </note>
          <note type="speaker">
            Anf. 17 Statsminister STEFAN LÖFVEN (S) replik:
          </note>
          <note>
            Herr talman! Till skillnad från Jimmie Åkesson har inte jag ännu
            alla svar på hur detta utvecklas. Det är för många som har dött
            i äldreomsorgen. Det är ingen tvekan om det. Det var därför vi
            gav Socialstyrelsen precis det uppdraget: Se nu till att människor
            utbildas i hygienrutiner ! Den utbildningen har genomförts. Då
            ser vi också att dödstalen faller.
          </note>
          <note>
            Regeringen har hållit 30 extra regeringssammanträden. Vi har
            fattat beslut om ett fyrtiotal förordningar och ett sextiotal
            myndighetsuppdrag. Vi har fattat beslut om tolv propositioner
            varav sju extra ekonomiska propositioner för att se till att vi
            tillför 245 miljarder kronor som är budgetpåverkande. Det lär
            visst vara 250 miljarder i dag.
          </note>
          <note>
            Så agerar man. Det är regeringen som måste styra via resurser.
            Finns det resurser eller finns det inte resurser i sjukvården,
            i omsorgen och i myndigheterna? Det är vårt ansvar.
          </note>
          <note>
            Jag tycker att vi har haft ett bra samarbete i Sveriges riksdag
            för att se till att det ska komma resurser på plats. Det är så
            jag vill fortsätta att arbeta. Vi är inte igenom detta ännu. Vi
            måste fortsätta att samarbeta.
          </note>
          <note type="speaker">
            Anf. 18 ANDERS W JONSSON (C) replik:
          </note>
          <note>
            Herr talman! Runt om i världen pågår nu bekämpningen av pandemin.
            Vissa länder är inte så framgångsrika i att pressa tillbaka viruset,
            och andra länder är mer framgångsrika.
          </note>
          <note>
            Vår bedömning är att Sverige skulle kunna vara mycket mer framgångsrikt
            i att pressa tillbaka infektionen, men då krävs det att vi korrigerar
            vår strategi på ett antal punkter.
          </note>
          <note>
            Vi är väldigt nöjda med att regeringen nu har lyssnat på oss,
            det vill säga att man i en förhandling, också tillsammans med
            Liberalerna, har plockat fram ytterligare medel för att kunna
            göra testning. Men pengar kommer inte att lösa problemet; det
            krävs någonting mer.
          </note>
          <note>
            Det krävs att regeringen kliver fram och visar ledarskap. Det
            krävs att man är tydlig med att man nu byter strategi för att
            bekämpa viruset och att man startar omfattande testning och dessutom
            är beredd att bryta ned och ta bort de byråkratiska hinder som
            finns.
          </note>
          <note>
            Min fråga till statsministern är: Är regeringen beredd att visa
            det här ledarskapet, vara tydlig med en ny strategi och riva de
            byråkratiska hindren?
          </note>
          <note type="speaker">
            Anf. 19 Statsminister STEFAN LÖFVEN (S) replik:
          </note>
          <note>
            Herr talman! Det är precis det som pågår. Det är därför vi måste
            göra det tillsammans med Sveriges Kommuner och Regioner. Det är
            där detta jobb utförs. De måste ha resurser för att kunna göra
            det. Vi kan inte flytta om, men vi är överens med dem om att detta
            ska göras.
          </note>
          <note>
            För en månad sedan sa Sveriges Kommuner och Regioner till reger
            ­ ingen och till omvärlden: Vi gör det som regeringen vill att
            vi ska göra.
          </note>
          <note>
            Vi kommer nu att takta upp testningen. Det sa vi för en månad
            sedan. Nu är vi överens med Sveriges Kommuner och Regioner, och
            det är viktigt. Det är viktiga beslut som vi fattar här, men verkligheten
            är där ute. Det är där det ska ske, så vi ska inte ha någon onödig
            administration.
          </note>
          <note>
            Målet är naturligtvis att alla de som har symtom ska testas.
            Det är det vi är överens om, och det är den fas vi går in i nu.
          </note>
          <note type="speaker">
            Anf. 20 ANDERS W JONSSON (C) replik:
          </note>
          <note>
            Herr talman! Men det som skulle behövas nu är att regeringen
            går fram och visar ledarskap och är tydlig med att det här handlar
            om en ny strategi för hur vi ska bekämpa viruset.
          </note>
          <note>
            Det är viktigt av tre anledningar. För det första är det viktigt
            för våra grannländer och handelspartner så att de förstår att
            Sverige nu styr in på en ny väg. Det behöver vi som ett litet,
            exportberoende land.
          </note>
          <note>
            För det andra är det viktigt gentemot Sveriges Kommuner och Regio
            ­ ner, för de måste veta att regeringen har pekat ut en ny väg
            och sagt att man vill arbeta på ett nytt sätt.
          </note>
          <note>
            För det tredje är det här en otroligt viktig signal till 10 miljoner
            svenskar, som inte vill annat än att bli delaktiga i att bekämpa
            viruset.
          </note>
          <note>
            Men då måste det vara ett tydligt ledarskap från regeringens
            sida. Det är inte en slump att vi i Sverige ligger så långt bak
            när det gäller testning. Mycket av det handlar om administration,
            byråkrati och lagstiftning. Här måste regeringen gå in och vara
            tydlig och säga: Nu väljer vi en annan väg, och nu ska vi tillsammans
            slåss mot viruset.
          </note>
          <note type="speaker">
            Anf. 21 Statsminister STEFAN LÖFVEN (S) replik:
          </note>
          <note>
            Herr talman! Till att börja med: Faktum är att det finns länder
            som har gjort betydligt mer testning än Sverige, och det finns
            också länder som har gjort mindre testning än Sverige.
          </note>
          <note>
            Vi har ingen annan ambition än att alla som har symtom ska kunna
            testas. Det är tydligt uttalat, och det är det som samarbetet
            med Sveriges Kommuner och Regioner går ut på. Nu ska vi se till
            att alla med symtom testas. Det innebär att man på vårdcentraler
            men också på sjukhus hittar andra sätt. Det kan vara företag och
            privata utförare, och det måste göras på ett sådant sätt att det
            inte dras resurser från sjukvården. Därför måste det vara så enkelt
            som möjligt.
          </note>
          <note>
            Vi är överens med Sveriges Kommuner och Regioner om detta, och
            det är uttalat. Det är det vi säger: Alla som har symtom ska testas.
            Nu trycks testningen successivt uppåt, och vi ser ökningen. Vi
            hade gärna velat se den tidigare. Men nu görs den, och då är det
            den strategin som gäller.
          </note>
          <note type="speaker">
            Anf. 22 JONAS SJÖSTEDT (V) replik:
          </note>
          <note>
            Herr talman och statsminister Stefan Löfven! Coronakrisen visar
            hur viktigt det är med trygga jobb – att man kan sjukskriva sig
            och att man kan säga ifrån.
          </note>
          <note>
            Samtidigt läggs ett utredningsförslag fram på regeringens uppdrag
            och med regeringens direktiv som grund för utformandet. Det är
            ett förslag som slår sönder mycket av anställningstryggheten i
            Sverige.
          </note>
          <note>
            Kommunals företrädare kallar det för det värsta på årtionden
            när det gäller angrepp på fackföreningsrörelsen. Sveriges Ingenjörer
            talar om att alla får provanställning. Det blir svårt att försvara
            den som har slitit ut sig på jobbet. Det blir svårt att försvara
            att den som har stått upp mot en dålig chef får vara kvar när
            det blir uppsägningar.
          </note>
          <note>
            Ändå drar regeringen inte tillbaka utredningen utan skickar ut
            den på remiss. Det är egentligen ett hot mot de parter som nu
            ska sätta sig och förhandla – ett hot om att ställa sig på arbetsgivarens
            sida om fackför ­ eningsrörelsen inte själv undergräver löntagarnas
            anställningstrygghet.
          </note>
          <note>
            Regeringen bör omedelbart dra tillbaka denna remiss och detta
            obalanserade förslag.
          </note>
          <note type="speaker">
            Anf. 23 Statsminister STEFAN LÖFVEN (S) replik:
          </note>
          <note>
            Herr talman! Utredningen är en utredning, och det är en utredare
            som lägger fram förslag. Det är inte detsamma som lagförslag,
            och det är inte detsamma som proposition.
          </note>
          <note>
            Men vi har den ordningen i landet att när en utredare har gjort
            ett jobb är det viktigt att exempelvis parterna får ge uttryck
            för vad de tycker. Det är bra.
          </note>
          <note>
            Jag menar att parterna i första hand ska göra upp. Det är det
            vi vill. Det vill vi alla fyra partier i januariavtalet, och det
            är det som är meningen. Det var också därför jag gav uttryck för
            att vi inte kan ha ett förslag som kraftigt förskjuter balansen
            mellan arbetsmarknadens parter. Detta ingick i utredarens uppdrag:
            Se till att behålla balansen mellan arbetsmarknadens parter! Se
            till att undvika godtyckliga uppsägningar! Det är det vi ska göra.
            Det ingår också i direktivet, och det är därför vi har uttalat
            oss som vi har gjort om utredarens förslag.
          </note>
          <note>
            Det är bra att skicka ut utredningen på remiss och att låta parterna
            förhandla. Jag tror och hoppas att de kommer att komma överens.
            Det är det absolut bästa.
          </note>
          <note type="speaker">
            Anf. 24 JONAS SJÖSTEDT (V) replik:
          </note>
          <note>
            Herr talman! Statsministern börjar backa om hotet att förstöra
            anställningstryggheten som finns i januariavtalet. Det är bra.
            Det är bra att man inser att det som föreslås är helt orimligt.
          </note>
          <note>
            Men om man menar allvar med att detta fullständigt obalanserade
            förslag, som slår sönder anställningstryggheten, aldrig ska genomföras
            borde man inte heller skicka ut det på remiss. Det som egentligen
            sker nu är att parterna får förhandla under hot. Regeringen ställer
            sig i praktiken på arbetsgivarens sida och säger: Om inte ni slår
            sönder era medlemmars trygghet kommer vi att göra det åt er efter
            att ni har förhandlat.
          </note>
          <note>
            Det här försvårar naturligtvis parternas möjligheter att göra
            upp över huvud taget. Det försvårar också för de fackliga organisationerna
            att få en bra lösning för sina miljoner medlemmar, som nu kan
            få en mycket sämre anställningstrygghet.
          </note>
          <note>
            Regeringen måste dra tillbaka remissen och säga att det här är
            ett dåligt förslag som aldrig någonsin kommer att genomföras.
          </note>
          <note type="speaker">
            Anf. 25 Statsminister STEFAN LÖFVEN (S) replik:
          </note>
          <note>
            Herr talman! Eftersom jag nu har varit tydlig med att det här
            inte är detsamma som regeringens förslag innebär det inte något
            hot mot parterna. Låt nu parterna förhandla! Jag hoppas och tror
            att de kommer överens. Om de inte gör det kommer det en diskussion
            i höst om hur ett lagförslag ska se ut. Det är det som gäller.
          </note>
          <note>
            Men Jonas Sjöstedt och Vänsterpartiet glömmer en sak, och det
            är hur majoriteten i den här riksdagen faktiskt ser ut. Sjöstedt
            och Vänsterpartiet borde ta sig lite tid och analysera vilka förslag
            som ligger på riksdagens bord. Det finns motioner som bland annat
            handlar om längre provanställning och ett mycket mer flexibelt
            regelverk. Det handlar också om att begränsa rätten att vidta
            stridsåtgärder. Här finns förslag om att återinföra lex Laval.
          </note>
          <note>
            Det är dessa krafter, Jonas Sjöstedt, som ni i så fall borde
            mota. Men dessa krafter väljer Jonas Sjöstedt och Vänsterpartiet
            att ibland samarbeta med när det krävs för att trycka till regeringen.
            Det är inte bra.
          </note>
          <note type="speaker">
            Anf. 26 EBBA BUSCH (KD) replik:
          </note>
          <note>
            Herr talman! Sveriges sjukvård står inför en perfekt storm. Vårdköerna
            var långa redan före coronakrisen. Sommaren medför alltid större
            problem med bemanningen. Cirka 50 000 operationer har hittills
            skjutits upp under krisen.
          </note>
          <note>
            Personalen är pressad till bristningsgränsen i vissa fall. De
            måste få avlösning, och de måste få semester och en dräglig arbetsmiljö
            när semestern väl är slut. Annars väntar en sjukskrivningsvåg
            i Sverige.
          </note>
          <note>
            Vi har bland annat föreslagit att vårdutbildade som har lämnat
            vården ska ges ett extra ekonomiskt incitament för att under en
            tid återvända till vården och att deras nuvarande arbetsgivare
            ska kompenseras för att de släpper iväg sin personal. Andra har
            presenterat vissa andra förslag.
          </note>
          <note>
            Jag vet att Socialdemokraterna vill värna välfärden. Min fråga
            är: Kan vi enas om att alla partier behöver träffas för att ta
            fram ett krispaket för vårdpersonalen här och nu? I höst kan det
            vara för sent.
          </note>
          <note type="speaker">
            Anf. 27 Statsminister STEFAN LÖFVEN (S) replik:
          </note>
          <note>
            Herr talman! Jag är glad att diskussionen om hur vi stärker sjukvården
            kommer upp, för det är någonting vi behöver göra. Det var därför
            jag tog upp det i mitt inledningsanförande. Vi behöver samlas
            nu och se på hur vi stärker välfärden.
          </note>
          <note>
            Det första jag tycker att vi måste tänka efter riktigt på är
            att vi under överskådlig tid inte kommer att ha råd med några
            stora dramatiska skattesänkningar. Vi kommer att behöva varenda
            inkomst vi har i landet för att se till att sjukvården, äldreomsorgen
            och annat kan stärkas.
          </note>
          <note>
            Ja, jag är beredd att resonera om hur vi stärker sjukvården.
            Men jag vill också göra det tillsammans med regionerna, för det
            är de som organiserar och utför sjukvården. Det är naturligtvis
            oerhört viktigt hur de ser på detta. Det är där kunskapen finns
            om hur man kan planera för semester och se till att medarbetare
            får en vettig vila. Det är där man vet hur scheman ska läggas.
          </note>
          <note>
            Vår skyldighet är att se till att de har resurser att göra det.
            Finns det tillräckliga ekonomiska resurser när det gäller att
            utbilda personal och så vidare? Det resonemanget vill jag föra
            också med SKR.
          </note>
          <note type="speaker">
            Anf. 28 EBBA BUSCH (KD) replik:
          </note>
          <note>
            Herr talman! I slutet av maj intervjuades Birgitta Ohlgren, IVA-chef
            vid Sankt Görans sjukhus, i Sveriges Radio. Hon sa så här:
          </note>
          <note>
            Nu börjar man bli trött och urlakad, känslomässigt tom. Vi vet
            inte hur vi ska orka med våra nära och kära därhemma, vår familj
            och våra barn.
          </note>
          <note>
            Vi hör nu larmrapporter från sjukvården om att ungefär en tredjedel
            av personalen visar symtom på depression, ångest, utbrändhet och
            utmattning. Vi måste göra mer. Vi måste kunna se sjukvårdspersonalen
            i ögonen.
          </note>
          <note>
            Jag gör gärna detta tillsammans med regionerna, men ibland måste
            man också från nationell nivå backa upp och peka med hela handen
            när man ser att det inte räcker till.
          </note>
          <note>
            Herr talman! Jag tolkar statsministerns svar som att han är villig
            att kalla samman partierna för att diskutera ett krispaket till
            vårdpersonalen. Vi är beredda att lägga all prestige åt sidan
            kring vilka förslag som är de bästa, så länge det blir av. Vi
            är beredda att sätta oss och förhandla nu i natt, om så krävs.
          </note>
          <note type="speaker">
            Anf. 29 Statsminister STEFAN LÖFVEN (S) replik:
          </note>
          <note>
            Herr talman! Jag är beredd att diskutera hur vården ska få resurser.
            På ett tidigt stadium sa vi till Sveriges Kommuner och Regioner:
            Ni behöver inte tänka på extrakostnader beroende på coronakrisen.
            Vi täcker varenda krona. Vi har lagt till mer än skattebortfallet
            i generella statsbidrag till Sveriges Kommuner och Regioner. Vi
            har också lagt till kompensation för kollektivtrafiken, som nu
            har en svår situation. Det sitter alltså inte i de ekonomiska
            resurserna, och det vet Sveriges Kommuner och Regioner.
          </note>
          <note>
            Då blir det en praktisk hantering: Hur ska vi se till att det
            fungerar när vi är på väg ut ur det akuta – när det kommer; där
            är vi inte ännu – och hur ska vi klara vårdbehovet framåt? Det
            måste vi lösa tillsammans med Sveriges Kommuner och Regioner.
            Jag är helt övertygad om att vi kommer att klara det. Vi har en
            bra dialog. Vi måste klara det. Det är det som ska göras för medborgarna
            i vårt land.
          </note>
          <note type="speaker">
            Anf. 30 JOHAN PEHRSON (L) replik:
          </note>
          <note>
            Herr talman! Det finns ingenting så högtidligt som studentavslutningar
            och examensdagar. Skolan är ett fantastiskt verktyg. Skolan är
            ofta svaret på nästan alla samhällsproblem, tycker vi liberaler.
            Det är givet att skolan är svaret på Sveriges framtid som forskningsnation
            i frontlinjen för teknisk utveckling. Den är också svaret på arbetslösheten.
            Vi vet att det före coron a pandemin var väldigt få arbetslösa
            som hade en godkänd gymnasieutbildning. Den är också svaret på
            utanförskap och kriminalitet.
          </note>
          <note>
            Men då kommer jag till en viktig fråga. Kvaliteten i skolan är
            ju helt avgörande, och här har jag en fråga till statsministern.
            I en PISA-mätning som har gjorts verkar man ha sjabblat lite med
            siffrorna. Det är rätt att några ska tas bort från mätningen,
            men det kan ju inte vara jättesvårt att ta bort rätt personer
            och att inte sjabbla med det. Vad tänker statsministern göra för
            att vi ska få korrekta PISA-mätningar och en korrekt utvärdering
            av den svenska skolan?
          </note>
          <note type="speaker">
            Anf. 31 Statsminister STEFAN LÖFVEN (S) replik:
          </note>
          <note>
            Herr talman! Den där mätningen har analyserats flera gånger redan,
            också med hjälp av OECD. Ansvarigt statsråd har också sagt: Låt
            oss titta en gång till. Men det är ingen som ännu kan säga att
            det har sjabblats. Låt oss avvakta med den domen. Låt OECD titta
            en gång till – jag tror att det i så fall blir för tredje gången.
            Skulle det vara något fel måste vi rätta till det. Vi ska ha sanningen
            på bordet. Det är den vi vill veta.
          </note>
          <note>
            Vi räds inte detta ett dugg, men döm inte ut innan det har gjorts.
            Det tycker jag nog är lite för tidigt.
          </note>
          <note type="speaker">
            Anf. 32 JOHAN PEHRSON (L) replik:
          </note>
          <note>
            Herr talman! Jag tackar statsministern för svaret och utgår från
            att det då kan bli en oberoende genomgång av den senaste mätningen
            och hur Sverige har hanterat den.
          </note>
          <note>
            Jag vill återkomma till skolan. De lärare som jag har träffat
            nu under vårterminen har kämpat hårt. Dels har man haft elever
            i klassrummet, dels har man hållit på med distansundervisning.
            Skolan har också, precis som sjukvården, medarbetare som nästan
            har gått på knäna för att ge ungarna möjlighet att få de kunskaper
            de ska ha.
          </note>
          <note>
            Många rapporterar dock att de inte har kunnat detta. Vi möter
            nu detta tillsammans. Vi satsar på lovskolor – det tycker jag
            är bra; Liberalerna har drivit på för det. Men vad kan statsministern
            göra ytterligare för att se till att vi i höst har ännu fler insatser
            för att lyfta de elever som kanske inte har fått med sig de kunskaper
            som är så viktiga för att antingen flyttas till gymnasiet eller
            flyttas upp en årskurs och se till att vi får den skola i världsklass
            som faktiskt är svaret på de flesta samhällsproblem på lång sikt?
          </note>
          <note type="speaker">
            Anf. 33 Statsminister STEFAN LÖFVEN (S) replik:
          </note>
          <note>
            Herr talman! När det till att börja med gäller oberoende menar
            vi att OECD, som nu har gjort detta två gånger, är oberoende.
            Det är inte regeringen utan OECD som tittar på detta. Låt dem
            titta på det en tredje gång. Sanningen ska naturligtvis fram.
          </note>
          <note>
            Jag vill också påminna om att vi under den förra mandatperioden
            såg till att skärpa lärarutbildningen. Vi gav den bättre resurser.
            Vi fick fler lärare, fler lärarassistenter och mer resurser till
            skolan, framför allt till de skolor som har de största problemen.
            Jag tror att det anställdes en bra bit över 20 000 fler i skolan.
          </note>
          <note>
            På den vägen måste vi fortsätta. Det är därför jag är så glad
            över den här diskussionen. Nu är vi fler och fler partier som
            inser att det är dit våra resurser måste gå i första hand. Vi
            måste se till att ha skatteintäkter så att vi klarar en rejäl
            satsning på att rusta upp välfärden – skolorna, sjukvården och
            äldreomsorgen. Då kommer vi inte att ha råd med några stora skattesänkningar
            i framtiden. Låt oss se till att leverera välfärd till medborgarna
            i stället.
          </note>
          <note type="speaker">
            Anf. 34 ULF KRISTERSSON (M):
          </note>
          <note>
            Herr talman! Det finns en stolt svensk tradition av gedigna utredningar
            efter nationella kriser. I modern tid minns vi katastrofkommissionerna
            efter Estonias förlisning 1994 och efter tsunamin julhelgen 2004.
            Precis som då ska den här krisen utvärderas. Genom en opartisk
            och saklig granskning av insatserna under krisen kan vi dra lärdom
            för framtiden och rusta Sverige starkare för kommande kriser.
          </note>
          <note>
            Det är bra att regeringen gick riksdagens partier till mötes
            och nu tillsätter en coronakommission redan till sommaren. Det
            är också bra att vi ska jobba fram direktiven tillsammans. Att
            brett kunna enas om uppdraget ökar förtroendet för kommissionens
            slutsatser.
          </note>
          <note>
            Så långt är vi alltså överens. Nu har vi givit regeringen våra
            detaljerade synpunkter på dess utkast. Jag vill här dock ta upp
            tre centrala punkter där vi förväntar oss att regeringen ändrar
            sig.
          </note>
          <note>
            För det första måste regeringens och myndigheternas krishantering
            uttryckligen bli föremål för kommissionens utvärdering.
          </note>
          <note>
            För det andra måste kommissionen bestå av partipolitiskt obundna
            ledamöter med hög integritet, stor auktoritet och bred erfarenhet.
            Kommis ­ sionen får inte politiseras.
          </note>
          <note>
            För det tredje måste kommissionens samlade slutsatser naturligtvis
            redovisas före valet. Regeringen föreslår ett slutbetänkande i
            november 2022, händelsevis två månader efter nästa val. Det är
            helt enkelt orimligt.
          </note>
          <note>
            Sverige ska dra lärdom av både framgångar och misslyckanden och
            därefter genomföra konkreta förändringar. Slarva inte bort det
            av partipolitiska skäl!
          </note>
          <note>
            (Applåder)
          </note>
          <note type="speaker">
            Anf. 35 Statsminister STEFAN LÖFVEN (S) replik:
          </note>
          <note>
            Herr talman! Vi är inte igenom den här krisen ännu. Vi kommer
            dock att behöva göra en återstart, och den kommer närmare varje
            dag, tack och lov. Vi har förberett det så att 1,3 miljoner löntagare,
            enligt vår bedömning, under året kommer att dra nytta av korttidspermitteringarna,
            och då står de redo att dra igång produktionen.
          </note>
          <note>
            Jag hoppas att vi efter krisen också hittar en riktig samsyn
            om vikten av en bättre välfärd. Vi ser alla behoven i äldreomsorgen,
            i sjukvården och i skolan. Det behövs bättre arbetsvillkor och
            bättre möjligheter till utbildning. Jämfört med 2014 arbetar nu
            ungefär 100 000 fler i svensk välfärd, och vi har nyligen lanserat
            ett omsorgslyft som kan ge 10 000 möjlighet att studera på arbetstid.
            Det är bra. Men vi behöver göra mycket mer, och vi behöver göra
            det under lång tid.
          </note>
          <note>
            Är Ulf Kristersson och Moderaterna beredda att sätta jämlikhet
            och välfärd i hela landet före stora skattesänkningar i framtiden?
          </note>
          <note type="speaker">
            Anf. 36 ULF KRISTERSSON (M) replik:
          </note>
          <note>
            Herr talman! Det är ungefär lika klokt som att fråga: Är statsministern
            beredd att prioritera välfärd eller arbete? Det är en meningslös
            frågeställning. Antingen har vi människor som jobbar – som vill
            jobba, tillåts jobba och kan jobba – och som betalar in mycket
            skatt för att de jobbar mycket och tjänar pengar, och det skapar
            förutsättningar för en omfattande och jämlik offentlig välfärd.
            Eller så har vi människor som inte arbetar, som lever på bidrag,
            inte betalar in skatt, lever i utanförskap och behöver välfärd
            men inte bidrar till den. Då r aseras det.
          </note>
          <note>
            Skillnaden i vår syn är inte om välfärd är bra eller inte. Skillnaden
            i vår syn är om man ska arbeta sig fram till välfärd eller om
            välfärden uppfinns på Finansdepartementet.
          </note>
          <note>
            (Applåder)
          </note>
          <note type="speaker">
            Anf. 37 Statsminister STEFAN LÖFVEN (S) replik:
          </note>
          <note>
            Herr talman! Jag är partiordförande i det socialdemokratiska
            arbetarpartiet, alltså det parti som mycket tydligt har gjort
            klart att välfärden arbetas ihop. Det är därför vi har slagits
            så för full sysselsättning och fler arbetade timmar. Men när vi
            har arbetat och betalat vår skatt vill vi att skatten ska användas
            till välfärden. Det är precis det som är grejen. Om man sänker
            skatterna med stora summor pengar sker någonting med statens inkomster,
            och det är att man inte har lika mycket pengar till utgifter.
          </note>
          <note>
            Nu behöver vi satsa rejält tillsammans med kommuner och regioner
            på sjukvården, äldreomsorgen, skolan och annat för att hantera
            efterbörden av denna kris. Jag menar att det är den vägen vi ska
            välja.
          </note>
          <note>
            Jag undrar bara: Kan ni i Moderaterna också tänka er att prioritera
            det före stora skattesänkningar?
          </note>
          <note type="speaker">
            Anf. 38 ULF KRISTERSSON (M) replik:
          </note>
          <note>
            Herr talman! Jag kan Socialdemokraternas partihistoria nästan
            lika bra som jag kan min egen, och jag har stor respekt för att
            ni en gång var ett parti som slogs för arbete och arbetets värde.
            Först plikt, sedan rätt – att i sitt anletes svett arbeta ihop
            de skattepengar och de egna inkomster man behövde. Sedan tog vi
            över den rollen från er, och vi har förvaltat det pundet mycket
            bättre än vad ni har gjort.
          </note>
          <note>
            Om statsministern på allvar tycker att högre skatter alltid är
            bättre, varför går vi då inte tillbaka till 90-procentiga marginalskatter?
            Varför tar ni inte bort alla jobbskatteavdrag så att det lönar
            sig systematiskt sämre att arbeta? Jo, därför att ni vet, intellektuellt,
            att det vore galenskap, men ni odlar en retorik från 50-talet.
          </note>
          <note>
            (Applåder)
          </note>
          <note type="speaker">
            Anf. 39 JONAS SJÖSTEDT (V) replik:
          </note>
          <note>
            Herr talman! Det kan i debatten låta som att alla i dessa dagar
            vill satsa på äldreomsorgen. Alla vill att det ska vara fler som
            arbetar där och att de ska ha bättre arbetsvillkor. Så ser det
            inte ut när man gör sina val och när man gör sina budgetar.
          </note>
          <note>
            Efter förra riksdagsvalet fick Moderaterna och Kristdemokraterna
            igenom sin statsbudget. En reform som vi hade förhandlat fram
            om ungefär 4 000 extratjänster i äldreomsorgen, 2 miljarder kronor,
            förlängdes inte utan plockades bort. Det märktes i äldreomsorgen
            runt om i Sverige.
          </note>
          <note>
            I Stockholm var det likadant. Moderaterna valde att sänka skatten
            och lägga besparingskrav på äldreomsorgen. Det märks. Det märks
            på våra äldreboenden, det märks i hemtjänsten och det är delvis
            det vi också märker i coronakrisen.
          </note>
          <note>
            Min fråga till Ulf Kristersson är: Ångrar du de här besluten?
            Var det fel att lägga besparingskrav på äldreomsorgen för något
            år sedan?
          </note>
          <note type="speaker">
            Anf. 40 ULF KRISTERSSON (M) replik:
          </note>
          <note>
            Herr talman! Jag delar Jonas Sjöstedts uppfattning i ett avseende.
            Jag tror att alla är bekymrade över vad som har hänt i svensk
            äldreomsorg de senaste månaderna. Alla, utan undantag, är bekymrade,
            inte minst de äldre som bor där och de anhöriga till de äldre.
            Jag vet det extremt väl.
          </note>
          <note>
            Det är många saker man kan bekymra sig över: antalet anställda,
            kontinuiteten i anställningarna, språkkunnigheten, utbildningskraven
            och kompetensen. Allt detta kan man bekymra sig över. Man kan
            också bekymra sig över skyddsutrustningen som inte fanns när den
            behövdes och politiska beslut som inte fattades i tid för att
            skydda dem som var mest sårbara. Allt detta finns det goda skäl
            att bekymra sig över, och allt detta förutsätter jag kommer att
            utvärderas av coronakommissionen.
          </note>
          <note>
            Jonas Sjöstedt tycker mycket om att tala om Stockholm. Jag kollade
            upp det där, och det är fler heltidsanställda i Stockholms äldreomsorg
            sedan 2018 än dessförinnan.
          </note>
          <note type="speaker">
            Anf. 41 JONAS SJÖSTEDT (V) replik:
          </note>
          <note>
            Herr talman! Att den borgerliga kommunledningen i Stockholm har
            lagt besparingskrav på äldreomsorgen är ställt utom varje tvivel.
            Sedan kan befolkningen och behoven växa, och annat kan ske.
          </note>
          <note>
            Det är också ställt utom varje tvivel att när det verkligen gällde
            valde Moderaterna och Kristdemokraterna att plocka bort de extrapengar
            till personal i äldreomsorgen som vi i Vänsterpartiet hade förhandlat
            fram med den dåvarande regeringen.
          </note>
          <note>
            Jag delar syn när det gäller mycket av det som Ulf Kristersson
            säger om svagheterna i äldreomsorgen. Det handlar om många olika
            saker, men ingen av dem blir bättre om det är färre som ska göra
            jobbet. Det blir svårare att lägga scheman o ch det blir svårare
            att klara de olika uppgifter som man står inför.
          </note>
          <note>
            Herr talman! Jag tycker att det är anmärkningsvärt att moderatledaren
            inte kan säga: Ja, det var fel. De här personerna hade behövts
            i äldreomsorgen nu under krisen.
          </note>
          <note type="speaker">
            Anf. 42 ULF KRISTERSSON (M) replik:
          </note>
          <note>
            Herr talman! Det faktum att Vänstern har förhandlat fram en budgetpost
            med Socialdemokraterna leder inte automatiskt till att vi tycker
            att det är en bra lösning. Det händer att vi enas i budgetfrågor,
            men det är mer undantag än regel.
          </note>
          <note>
            Dessutom tyckte vi, på goda grunder, att det var en dålig arbetsmarknadspolitisk
            insats. Det betyder inte att äldreomsorgen inte behöver fler medarbetare.
            Man behöver fler permanenta medarbetare, fler heltidsmedarbetare
            och medarbetare som värderas för den uppgiften, inte minst när
            vi blickar framåt. Ingenting tyder på att det kommer att bli mindre
            viktigt med äldreomsorg i Sverige de kommande decennierna, utan
            precis tvärt ­ om.
          </note>
          <note>
            Allt vi kan göra för att uppgradera det arbetet, göra det mer
            värdefullt och få upp kompetensen och respekten tror jag är meningsfullt
            att göra.
          </note>
          <note>
            (Applåder)
          </note>
          <note type="speaker">
            Anf. 43 EBBA BUSCH (KD) replik:
          </note>
          <note>
            Herr talman! I SVT sammanfattade nyligen en undersköterska situatio
            ­ nen på Akademiska sjukhuset. Hon berättade om pressen och sa:
            Det är kort om ordinarie personal. Förutom att arbetsbördan är
            dubbel lär vi upp folk hela tiden.
          </note>
          <note>
            Jag är väldigt glad över det nära samarbete som Kristdemokraterna
            och Moderaterna har. Under alliansåren var det vårt nära samarbete
            som ledde till en halvering av vårdköerna och som visade att mer
            resurser behövs ibland men framför allt ett ledarskap för hur
            resurserna ska användas.
          </note>
          <note>
            När vi tog fram vår gemensamma budget enades vi om att vården
            skulle få betydligt mer resurser än vad den rödgröna regeringen
            föreslagit.
          </note>
          <note>
            Nu behövs vårt ledarskap igen om inte vårdpersonalen ska gå in
            i väggen. Kan vi enas om att uppmana statsministern att samla
            alla partier för att ta fram ett krispaket för vårdpersonalen
            här och nu? I höst kan det vara för sent.
          </note>
          <note type="speaker">
            Anf. 44 ULF KRISTERSSON (M) replik:
          </note>
          <note>
            Herr talman! Det korta svaret är: Ja, gärna! Det något längre
            svaret är att jag inte har några allvarliga invändningar mot någonting
            av det som Ebba Busch sa. Vad det egentligen i grund och botten
            handlar om är att många av de problem vi hade i Sverige före corona
            kommer upp till ytan nu under och efter corona. Jag nämnde själv
            ekonomin, integrationen och brottsligheten – uppenbara sådana
            saker – och inget har blivit mindre allvarligt till följd av corona.
          </note>
          <note>
            Ebba Busch nämner vården, vårdköerna och de problemen. Ingenting
            har lösts, utan snarare är det precis tvärtom. Vi har skjutit
            andra saker framför oss för att fokusera på det som var nödvändigt,
            men vi har inte löst de andra problemen. Jag tror att behovet
            av reformer, av att korta köer och av att få respekt för att sjukvården
            klarar sin viktiga uppgift bara har ökat under corona.
          </note>
          <note>
            Så gärna det!
          </note>
          <note type="speaker">
            Anf. 45 EBBA BUSCH (KD) replik:
          </note>
          <note>
            Herr talman! Det gläder mig, och jag delar helt Ulf Kristerssons
            syn på att mycket av de stora, fundamentala problem som Sverige
            brottades med före coronakrisen kommer att komma tillbaka med
            förnyad kraft. Det är viktigt att vi nu när vi är ur den urakuta
            fasen också klarar av att presentera reformer för detta.
          </note>
          <note>
            Det jag vill understryka är att det lilla som regeringen hittills
            har gjort vad gäller vården är sådant som syftar på framtiden.
            Det är bra att det kommer att komma till fler medarbetare framåt,
            men vi behöver ha en lösning för att säkerställa semester i sommar
            för vården och att det finns fler kollegor när man kommer tillbaka
            så att vi inte riskerar massjukskrivningar i höst när man ska
            ta sig an den stora och viktiga uppgiften att hantera alla operationer
            som har blivit uppskjutna.
          </note>
          <note type="speaker">
            Anf. 46 ULF KRISTERSSON (M) replik:
          </note>
          <note>
            Herr talman! Den kortsiktiga risken är uppenbar; människor är
            helt utmattade av att ha jobbat dygnet runt under lång tid och
            ska sedan ta tag i saker som är viktiga för andra människor vars
            problem och sjukdomar inte är mindre viktiga för att andra har
            haft coronaproblem.
          </note>
          <note>
            Den långsiktiga risken, som jag vill understryka, gäller att
            vi nu i en lågkonjunktur ska göra stora reformer på sjukvårdens
            område och på andra områden. Vi har slösat bort möjligheterna
            vi har haft i högkonjunktur, med goda skatteinkomster och god
            ekonomi. Det är ganska många områden som vi nu ska ta tag i, i
            en mycket tuffare ekonomisk miljö. Det kommer att bli svårt. Men
            det kommer vi att klara.
          </note>
          <note type="speaker">
            Anf. 47 JOHAN PEHRSON (L) replik:
          </note>
          <note>
            Herr talman! Ulf Kristersson tog i sitt anförande upp krisen
            på 90-talet. Då rusade räntan, konkurserna stod som spön i backen
            och människor i vårt land fick lämna hus och hem.
          </note>
          <note>
            En effekt av den krisen var att Sverige blev medlem i Europeiska
            unionen. Sedan dess har Europeiska unionen mött mängder av kriser.
            Vi har sett den svenska bnp:n öka kraftigt, och tillväxten i våra
            företag har varit god.
          </note>
          <note>
            Bakgrunden till medlemskapet var inte bara ekonomi. Det är också
            en värderingsgemenskap. Vi tror att Europa hänger ihop och att
            det som är bra för Europa är bra för Sverige.
          </note>
          <note>
            Nu står Europa inför samma krishantering som vi. Jag har därför
            en fråga till Ulf Kristersson. Hur tycker Moderaterna att vi ska
            lösa finansieringen långsiktigt inom Europeiska unionen? Och hur
            ska man hantera frågan om en fond för att rädda hela Europa?
          </note>
          <note type="speaker">
            Anf. 48 ULF KRISTERSSON (M) replik:
          </note>
          <note>
            Herr talman! Jag börjar där jag tror att vi är helt eniga, det
            vill säga att de värderingsmässiga och ekonomiska skälen för det
            svenska EU-medlemskapet fortfarande är fundamentala. I grunden
            har ingenting förändrats. Mycket har förändrats i världen och
            Europa. Men det har inte förändrats.
          </note>
          <note>
            Problemen ser annorlunda ut i Europa, både vad gäller det värderingsmässiga
            och ekonomin. Allt har alltså förändrats. Men i grund och botten
            har ingenting förändrats. Sverige är en stabil och fast medlem
            i Europeiska unionen. Och det ska vi förbli.
          </note>
          <note>
            Det betyder inte att man måste vara överens om exakt hur problemen
            ska lösas rent praktiskt. Jag uppfattar att vi – i svensk mening,
            och reger ­ ingen är i hög grad inkluderad – är mycket skeptiska
            till en del av de saker som nu sker på europeisk botten.
          </note>
          <note>
            Kommissionens förslag om långtidsbudget och återhämtningsfond
            innehåller mycket problematiska delar som vi, tillsammans med
            Danmark, Holland och Österrike, inte ser att vi kan stödja. Jag
            tycker att vi har rätt och att de andra har fel och att de på
            det sättet äventyrar legitimiteten i EU.
          </note>
          <note>
            (Applåder)
          </note>
          <note type="speaker">
            Anf. 49 JOHAN PEHRSON (L) replik:
          </note>
          <note>
            Herr talman! Den bilden delas inte av Ulf Kristerssons partikamrater
            ute i Europa. Man driver snarare på. Det gäller till exempel Ulf
            Kristerssons kollegor i Tyskland.
          </note>
          <note>
            Vi måste rädda Europa. Det är avgörande för vår egen nations
            framtid, både för att vi ska kunna leva i fred och frihet och
            för våra svenska företag. Vi är ju en exporterande nation. Vi
            liberaler vill att det ska fortsätta att vara på det sättet. Det
            finns någonstans en risk att vi blir ensamma kvar.
          </note>
          <note>
            Jag delar uppfattningen att det är komplicerat. Jag önskar att
            alla länder i Europa hade haft samma budgetdisciplin som Sverige.
            Det hade varit underbart om hela Europa hade en stark ekonomi
            så att vi hade kunnat satsa i en tid av kris. Men flera har inte
            det, och nu står vi här.
          </note>
          <note>
            När en ny långtidsbudget väl är på plats kommer Sverige sannolikt
            att fortsätta vara nettobetalare. Men vi tjänar så mycket på det.
            För ett litet och fantastiskt land som Sverige som exporterar
            är det inget alternativ att stå utanför EU. Och om EU brakar samman
            blir det katastrof för oss.
          </note>
          <note type="speaker">
            Anf. 50 ULF KRISTERSSON (M) replik:
          </note>
          <note>
            Herr talman! Det är alldeles uppenbart att olika länder kan tycka
            olika i de här frågorna. Man skulle också kunna se ett samband
            mellan vilka länder som har störst nytta av ekonomiskt tillskott
            och vilka som får betala mest – det skulle jag ändå våga mig på
            att säga.
          </note>
          <note>
            Men blanda inte in så mycket partipolitik i detta. Jag har de
            senaste veckorna haft samtal med liberalen Mark Rutte i Holland
            och med kristdemokraten Sebastian Kurz i Österrike, och både Sverige
            och Danmark leds som bekant av socialdemokratiska statsministrar.
            Den partipolitiska kopplingen är inte glasklar i de här frågorna.
          </note>
          <note>
            Jag tror att helt andra frågor har att göra med vilken slutsats
            man landar i. Bygger EU:s legitimitet i första hand på massiva
            stöd till ett antal länder i form av bidrag, eller bygger den
            på att man hämtar näring från de enskilda ländernas demokratiska
            system? Jag lutar åt det senare.
          </note>
          <note type="speaker">
            Anf. 51 Miljö- och klimatminister ISABELLA LÖVIN (MP) replik:
          </note>
          <note>
            Herr talman! Pandemin har verkligen visat hur vår värld hänger
            ihop. Det globala samfundet är inte starkare än sin svagaste länk.
            Om vi ska förhindra fler pandemier, bromsa en allvarlig klimatkris
            och undvika fler krig och konflikter och stora flyktingvågor finns
            det bara en lösning. Det är att vi engagerar oss internationellt,
            visar internationell solidaritet och förebygger kriser.
          </note>
          <note>
            Moderaternas svar mitt uppe i corona- och klimatkriserna är dock
            det motsatta. Moderaterna vill nu lämna enprocentsmålet för biståndet
            och strypa biståndet till noll till 2030 .
          </note>
          <note>
            Tror Ulf Kristersson att fattigdom, krig och konflikter, naturkatastrofer
            och svält ska ha upphört till 2030? Tycker Ulf Kristersson helt
            enkelt att Sverige inte har råd att ge 1 procent av bnp till att
            bygga en hållbar värld? Eller bryr sig Ulf Kristersson helt enkelt
            inte om vad som händer i vår omvärld?
          </note>
          <note type="speaker">
            Anf. 52 ULF KRISTERSSON (M) replik:
          </note>
          <note>
            Herr talman! Den sista, tramsiga slängen tänker jag låta passera.
            De andra sakerna tänker jag ta på allvar.
          </note>
          <note>
            Världen hänger ihop. Världen är mer sammankopplad än någon gång
            förut. Exempelvis påverkar vad vi gör i Kina vad som händer i
            Europa en månad senare. Vad som sker i Europa påverkar vad som
            händer i Sverige. Och vad som händer i USA påverkar hela världen.
            Så långt är vi helt överens.
          </note>
          <note>
            Det kräver starkt svenskt engagemang i internationella forum,
            till exempel ett djupt respekterat WHO runt om i världen. Det
            betyder absolut inte att enprocentsmålet för bistånd i nuvarande
            format är svaret på alla frågor. Vi har landat i slutsatsen att
            det på lång sikt är handel och inte bistånd som kommer att hjälpa
            länder ekonomiskt. Har man en målsättning om att utrota världsfattigdomen
            är det klart att målsättningen också bör vara att vi ska slippa
            ha traditionellt svenskt bistånd. Där är vi inte alls än.
          </note>
          <note>
            Det vi har sagt är att vi inte automatiskt, varje år och utan
            eftertanke ska höja det svenska biståndet när det finns många
            andra problem som vi har skäl att ta på allvar även i Sverige.
          </note>
          <note type="speaker">
            Anf. 53 Miljö- och klimatminister ISABELLA LÖVIN (MP) replik:
          </note>
          <note>
            Herr talman! Det är precis tvärtemot vad ni moderater har sagt,
            Ulf Kristersson. Ni vill varje år sänka biståndet ned till noll
            år 2030.
          </note>
          <note>
            Jag är oerhört fascinerad av hur lätt Ulf Kristersson tar på
            den här frågan. Vi har i årtionden haft en enighet i Sveriges
            riksdag om att 1 procent av bnp ska gå till att stödja de allra
            fattigaste och till att bygga en hållbar värld. Men Moderaterna
            lämnar nu princip efter princip, precis lika lätt som ni lämnade
            energiöverenskommelsen . Ni ändrade er inställning i flyktingpolitiken.
            Där stod vi tidigare på samma sida. Och du lämnade ditt löfte
            att aldrig samarbeta med SD och kallar det numera för trams.
          </note>
          <note>
            Som före detta biståndsminister vill jag säga att Sveriges bidrag
            till WHO, Unicef och UNHCR och stöd till Somalia, Sydsudan, Bangladesh,
            Bolivia och så vidare gör otroligt stor skillnad ute i världen.
            Tror Ulf Kristersson att det stödet är oviktigt? Det måste vara
            så, eftersom man vill avveckla det svenska biståndet.
          </note>
          <note type="speaker">
            Anf. 54 ULF KRISTERSSON (M) replik:
          </note>
          <note>
            Herr talman! Först vill jag göra en varudeklaration. Moderaterna
            föreslår inte på något sätt något avvecklat bistånd. Däremot säger
            vi att om målet på längre sikt är att ha en värld utan den sortens
            fattigdom kommer traditionellt bistånd inte heller att behövas.
            Där är vi inte nu.
          </note>
          <note>
            Det vi föreslår konkret är en ram för biståndet varje år, inte
            en ryckighet upp och ned som beror på exakt vilken siffra det
            svenska bnp-måttet landar på. Det blir alltså vissa år dramatiska
            ökningar då man knappt vet vad man ska använda pengarna till och
            dramatiska minskningar andra år då man får avveckla sådant som
            varit meningsfullt.
          </note>
          <note>
            Vi tror på sakfrågans makt och betydelse, på att titta på sakfrågan,
            på att fatta beslut som är förnuftiga och på att hitta stöd för
            den uppfattningen. Vi tror på att prata med alla. Då får man bra
            politik.
          </note>
          <note type="speaker">
            Anf. 55 JIMMIE ÅKESSON (SD):
          </note>
          <note>
            Herr talman! När jag lyssnade på Stefan Löfvens inledande anförande
            var det svårt att inte instämma i väldigt mycket av det som statsministern
            sa. Han talade om att ingen i Sverige ska lämnas ensam i en kris.
            Det låter fantastiskt vackert. Det tror jag att vi alla kan skriva
            under på. Men tyvärr är detta bara önsketänkande. I synnerhet
            under den här krisen har vi blivit varse det. Sällan har väl så
            många människor i inte minst livets sista stund varit just ensamma.
          </note>
          <note>
            Stefan Löfven talar också om att vi nu står inför ett vägval.
            Han meddelar att han ska sätta välfärden främst. Även det låter
            vackert. Men finns viljan på riktigt att sätta välfärden främst?
            Det här är ju inte första gången som Stefan Löfven eller en socialdemokratisk
            statsminister står i denna eller någon annan talarstol och talar
            om att välfärden ska sättas främst, och sedan har man gjort något
            helt annat.
          </note>
          <note>
            Finns viljan? Finns förmågan? Har Stefan Löfven och hans regering
            förmågan att sätta välfärden främst? Stefan Löfven talar om att
            det kommer att krävas hårda prioriteringar. Är man beredd, har
            man viljan och har man förmågan att göra dessa hårda prioriteringar?
            Tillåt mig tvivla, herr talman.
          </note>
          <note>
            Vi går just nu in i slutfasen av Migrationskommitténs arbete.
            Syftet har varit att få fram en långsiktigt hållbar migrationspolitik.
            Socialdemokraternas agerande i Migrationskommittén så här långt
            talar inte för att de är beredda att göra de prioriteringar som
            krävs för att sätta välfärden främst. Jag är rädd, herr talman,
            för att vi tvärtom kommer att återgå till samma gamla socialdemokratiska
            politik.
          </note>
          <note type="speaker">
            Anf. 56 Statsminister STEFAN LÖFVEN (S) replik:
          </note>
          <note>
            Herr talman! Den 1 februari klassade regeringen covidsjukdomen
            som samhällsfarlig och allmänfarlig. Det är detsamma som att politiskt
            peka med hela handen. Därefter har vi, som jag sa tidigare, haft
            30 extra regeringssammanträden för att se till att det ska finnas
            resurser i vård och omsorg. Vi kommer att behöva göra ännu mer,
            men hittills har vi lagt 250 miljarder som är direkt budgetpåverkande.
          </note>
          <note>
            Att regera i en kris innebär att man får fatta beslut precis
            efter den situation som råder här och nu. Man måste ha en uttänkt
            strategi och en plan, och sedan får man fatta beslut i takt med
            utvecklingen och kunskapen om viruset.
          </note>
          <note>
            Sverigedemokraterna har under våren varit mycket angelägna om
            att svenska grundskolor skulle stängas. Det var vi emot, eftersom
            det dels hade försämrat barnens lärande och trygghet, dels hade
            det riskerat nya smittorisker för mor- och farföräldrar. Vi stängde
            inte grundskolorna.
          </note>
          <note>
            Kan vi vara överens, Jimmie Åkesson, om att beslutet att inte
            stänga skolorna var rätt?
          </note>
          <note type="speaker">
            Anf. 57 JIMMIE ÅKESSON (SD) replik:
          </note>
          <note>
            Herr talman! Stefan Löfven har rätt såtillvida att det virus
            vi har mött är nytt. Ingen visste egentligen någonting om det
            när det kom. Därför var det svårt att veta hur man skulle agera.
          </note>
          <note>
            Hur agerar man om man vill ta ansvar? Man kan naturligtvis vänta
            och se vad som händer, och sedan reagerar man på det. Så har Stefan
            Löfven och hans regering i huvudsak gjort. Men i stället kan man
            utgå från en försiktighetsprincip. Man utgår från att man måste
            ta det säkra före det osäkra. När man inte vet är det bättre att
            göra för mycket än för lite.
          </note>
          <note>
            Det är möjligt att både jag och Stefan Löfven har haft fel i
            olika delar av våra analyser. Men Sverigedemokraterna har utgått
            från en försiktighetsprincip. Stefan Löfvens regering har utgått
            från att vi ska reagera när vi ser vad som händer. Detta har lett
            till unika dödstal i Sverige.
          </note>
          <note>
            (Applåder)
          </note>
          <note type="speaker">
            Anf. 58 Statsminister STEFAN LÖFVEN (S) replik:
          </note>
          <note>
            Herr talman! Jag kan inte tolka detta på något annat sätt än
            att Sverigedemokraterna tycker att det var fel att hålla skolorna
            öppna för våra barn. Det tycker inte jag. Denna kris är långt
            ifrån över. Ingen sitter på något facit. En coronakommission ska
            se över helheten i detta när det gäller samtliga aktörers agerande,
            från regering till regioner, kommuner, myndigheter med flera.
            Jag hävdar att beslutet att inte stänga skolorna var rätt beslut.
          </note>
          <note>
            När vi nu fäster blicken lite framåt talar Jimmie Åkesson och
            Sverigedemokraterna om alla goda insatser inom vård och omsorg
            och om hjältarna där. Hjältarna har vi i vården och omsorgen.
            Det råder ingen tvekan om det. Frågan är bara om alla är hjältar.
            Tycker Jimmie Åkesson och Sverigedemokraterna att alla människor
            som har kommit från andra länder och som nu gör en insats inom
            vården och omsorgen också hjältar?
          </note>
          <note type="speaker">
            Anf. 59 JIMMIE ÅKESSON (SD) replik:
          </note>
          <note>
            Herr talman! Alla människor, oavsett vilken bakgrund de har och
            oavsett om de är födda i ett annat land, är fattiga eller rika,
            är vita eller svarta eller har andra olikheter, som bidrar till
            vårt samhälle, som försöker göra vårt samhälle bättre, som bidrar
            till gemenskapen och som bidrar till att försöka bygga ihop vårt
            splittrade land igen, och medverkar till det på ett konstruktivt
            sätt, är hjältar. Det är min bestämda uppfattning.
          </note>
          <note>
            Min kritik mot regeringen, herr talman, handlar inte om någon
            enskild sak som att stänga skolor eller något sådant, utan det
            handlar om utgångspunkten, försiktighetsprincipen. Vad jag har
            sagt är att regeringen har spelat ett högt spel. Det är möjligt
            att det var rätt att hålla skolorna öppna, men det var ett högt
            spel med riktiga människors liv. Och det är det jag vänder mig
            mot, herr talman.
          </note>
          <note>
            (Applåder)
          </note>
          <note type="speaker">
            Anf. 60 ANDERS W JONSSON (C) replik:
          </note>
          <note>
            Herr talman! Det är alltid fascinerande att lyssna på Jimmie
            Åkesson – alltid målandes Sverige i svart, alltid säger han att
            det är någon annans fel och slutligen har han egentligen inga
            egna förslag om hur saker skulle kunna förbättras.
          </note>
          <note>
            Efter det senaste valet har Sverigedemokraterna fått makt i några
            kommuner i södra Sverige. Det är därför intressant att se vilka
            konsekvenser det blir när ett högerpopulistiskt parti får styra.
            Jag tittade på skånska Hörby. 25 chefer i kommunen har slutat.
            Journalister som vill granska offentliga handlingar begränsas.
            Arbetsmiljöverket har nu inlett en granskning av kommunen efter
            att ett antal medarbetare har rapporterat en känsla av oro och
            otrygghet i arbetet.
          </note>
          <note>
            Jimmie Åkesson sa i sitt nationaldagstal ett antal vackra ord
            om samhörighet, gemenskap och sammanhållning, men det verkar inte
            vara detta som präglar verkligheten. Är det de hårda nypor som
            vi nu ser i Hörby som skulle bli konsekvensen om Sverigedemokraterna
            också skulle få inflytande på nationell nivå?
          </note>
          <note type="speaker">
            Anf. 61 JIMMIE ÅKESSON (SD) replik:
          </note>
          <note>
            Herr talman! Jag vet inte vad Anders W Jonsson menar med hårda
            nypor. Situationen i en enskild kommun efter ett maktskifte ser
            jag inte som hårda nypor. Det gäller i synnerhet vid ett maktskifte
            i en väldigt polariserad situation där en del av den befintliga
            förvaltningen har valt att inte arbeta kvar under det nya styret.
            Dessa människor har gjort ett eget medvetet val då de inte kan
            acceptera att folket har röstat fram ett nytt styre.
          </note>
          <note>
            Jag vet inte vad Anders W Jonsson vill göra om han ska ta över
            regeringsmakten i Sverige eller om hans parti ska ta över en kommun
            någonstans. Är det rimligt att man har tjänstemän som inte gör
            det som man inom politiken har beslutat? Det är väl fullständigt
            orimligt. Det är inte demokratiskt. Det förstör fullständigt legitimiteten
            i det demokratiska systemet. Det måste väl ändå Anders W Jonsson
            förstå.
          </note>
          <note type="speaker">
            Anf. 62 ANDERS W JONSSON (C) replik:
          </note>
          <note>
            Herr talman! Skillnaden blir så stor mellan de fina och svulstiga
            orden och det ” storsvulstiga ” här i kammaren och vilka konsekvenser
            det får. Det är handlar inte om någon mild kritik. Arbetsmiljöverket
            slår fast att det finns allvarliga brister i kommunens arbetsmiljö
            och att de kan leda till att någon blir allvarligt sjuk eller
            kan skada sig. Minst hälften av arbetstagarna – inte bara cheferna
            – har i varierande grad upplevt hög arbetsbelastning och kränkningar
            i arbetet. Detta är något som började 2019 och nu har accentuerats.
            Upplevelserna har lett till en känsla av oro och otrygghet i arbetet.
          </note>
          <note>
            Det blir uppenbart vad som händer när ett högerpopulistiskt parti
            som Sverigedemokraterna inte bara står och kritiserar, målar i
            svart och säger att någon annan är ansvarig utan självt är tvunge
            t att axla ansvaret. Då får man dessa konsekvenser. De har dessutom
            nu blivit anmälda till Justitieombudsmannen.
          </note>
          <note>
            Vari ligger skillnaden i detta? Är det detta som skulle bli konsekvenserna
            om Jimmie Åkesson och Sverigedemokraterna fick möjlighet att också
            påverka den nationella politiken?
          </note>
          <note type="speaker">
            Anf. 63 JIMMIE ÅKESSON (SD) replik:
          </note>
          <note>
            Herr talman! Jag tycker att Anders W Jonsson ska läsa på lite
            mer om situationen i Hörby och ta del av de diskussioner och åtgärder
            som har vidtagits för att svara på den kritik som till viss del
            har varit berättigad. Men till viss del har den inte varit det
            utan har varit en del av en politisk maktkamp med dem som är lojala
            med det gamla styre som väljarna inte ville ha kvar.
          </note>
          <note>
            Det förvånar mig lite att Anders W Jonsson spelar med i det här.
            Det är inte i grunden Centerpartiet som ligger bakom det, utan
            det är i första hand det gamla socialdemokratiska styret som för
            konflikten. Om Anders W Jonsson vill försvara det får han göra
            det.
          </note>
          <note>
            Läs på, Anders W Jonsson! Följ gärna utvecklingen i Hörby! Åk
            dit och hälsa på alla dessa stackars medarbetare, som verkar ha
            ett riktigt elände! Jag tror att du kommer att bli förvånad.
          </note>
          <note type="speaker">
            Anf. 64 JONAS SJÖSTEDT (V) replik:
          </note>
          <note>
            Herr talman! Jimmie Åkesson! Efterklokhet är den vanligaste formen
            av klokskap. Det är också den enklaste formen.
          </note>
          <note>
            Under coronakrisen har det varit väldigt tyst från Sverigedemokraterna.
            Men nu kommer partiet ut och säger att saker borde ha gjorts väldigt
            annorlunda väldigt mycket tidigare än i dag.
          </note>
          <note>
            Vad hände då? Den 1 februari klassar regeringen coronaviruset
            som en samhällsfarlig sjukdom. Det kommer flera rapporter från
            vår omvärld om att viruset sprider sig. Den 23 februari rapporteras
            om allvarlig smittspridning i Italien. Den 24 februari varnar
            Folkhälsomyndigheten för att de som kommer tillbaka kan ha symtom
            och måste vara varsamma. Den 25 februari bedömer Folkhälsomyndigheten
            att det finns risk för att personer som varit utomlands har smittats
            och tar smittan med sig tillbaka till Sverige. En vecka senare
            åker Jimmie Åkesson till Turkiet för att hetsa mot flyktingar.
          </note>
          <note>
            Om du ska vara efterklok, Jimmie Åkesson, var det så klokt att
            åka till Turkiet en vecka efter det?
          </note>
          <note type="speaker">
            Anf. 65 JIMMIE ÅKESSON (SD) replik:
          </note>
          <note>
            Herr talman! Ingen hade då kommit med någon avrådan från att
            åka utomlands, till exempel till Turkiet. Men jag vet inte – det
            kanske inte var så klokt att göra det.
          </note>
          <note>
            Jag tycker dock inte att detta egentligen är relevant i det här
            sammanhanget. Det som är relevant är huruvida jag är efterklok
            eller inte. Jag hävdar att jag inte är det. Det är möjligt att
            Jonas Sjöstedt är det, men jag är inte det. Jag har från början
            varit oerhört besviken på den senfärdighet som har visats, inte
            minst från regeringen. Jag har kritiserat de missbedömningar som
            har gjorts och som sedan har lett till att vi har fått den situation
            vi har fått i Sverige, med unika dödstal – fler än fyra gånger
            så många döda som i våra nordiska grannländer tillsammans. Vi
            har föreslagit en lång rad åtgärder. Vi har slitit för att även
            omsorgspersonal ska ha rätt till skyddsutrustning. Det har regeringen
            varit emot. Vi har slitit för att fler ska testas. Det har man
            initialt varit emot. Det här är inte efterklokhet. Det är bara
            en återupprepning av den kritik som jag har framfört hela vägen.
          </note>
          <note type="speaker">
            Anf. 66 JONAS SJÖSTEDT (V) replik:
          </note>
          <note>
            Herr talman! Jag vet inte, jag vet inte, jag vet inte. Det är
            det svar som brukar komma från Jimmie Åkesson när frågorna blir
            för konkreta, blir för specifika och kanske inte har ett bra svar.
          </note>
          <note>
            Om det nu är så att Sverigedemokraterna kan säga att de visste
            att andra saker borde ha gjorts vid den här tiden, med mer omfattande
            restriktioner och mer omfattande råd, hänger ändå frågan i luften:
            Varför åker Jimmie Åkesson till Turkiet för att hetsa mot flyktingar
            en vecka efter att Folkhälsomyndigheten har talat om att man kan
            ha smittan med sig tillbaka till Sverige och när man redan ser
            rapporter om smittan som sprider sig runt om i vår omvärld? Om
            det nu är så att Sverigedemokraterna hela vägen har vetat bättre
            – bättre än regeringen, bättre än Folkhälsomyndigheten, bättre
            än alla andra – vet då Jimmie Åkesson inte bättre om sin egen
            resa, eller vet han bara inte?
          </note>
          <note type="speaker">
            Anf. 67 JIMMIE ÅKESSON (SD) replik:
          </note>
          <note>
            Herr talman! Ibland när det är någonting man faktiskt inte vet
            kan det väl vara bra att säga det, i stället för att som många
            andra, till exempel Jonas Sjöstedt, komma med floskler eller påhittade
            analyser eller låtsas som att man vet någonting som man faktiskt
            inte vet.
          </note>
          <note>
            När det handlar om Sveriges hantering av den här krisen har jag
            inte märkt särskilt mycket från Jonas Sjöstedt initialt, annat
            än att Jonas Sjöstedt har varit väldigt mån om att vi måste hålla
            ihop i den här krisen och inte kritisera för mycket utan visa
            politisk enighet.
          </note>
          <note>
            De flesta av oss har haft ungefär samma utgångspunkt. Men man
            måste samtidigt våga ifrågasätta när man ser att någonting inte
            fungerar. Det gäller i synnerhet dem som gång på gång på gång
            tvingas backa från tidigare gjorda analyser – detta måste kunna
            påpekas politiskt. Jag vet inte om Jonas Sjöstedt är motståndare
            till det; det skulle förvåna mig väldigt mycket.
          </note>
          <note>
            (Applåder)
          </note>
          <note type="speaker">
            Anf. 68 EBBA BUSCH (KD) replik:
          </note>
          <note>
            Herr talman! Psykologen Niclas Wisén arbetar vanligtvis i Försvarsmakten
            med att hjälpa personal att förbereda sig för militära insatser
            utomlands. Han är själv officer och deltog i Mali 05. Han är expert
            på hur stress och kriser påverkar oss människor. Han varnar nu
            för vad som händer inom vården. Han säger till Arbetsvärlden:
            ” Det vi vet är att om vi driver personalen för hårt riskerar
            vi få negativa effekter i ett efterskede .”
          </note>
          <note>
            Jag har tagit del av Jimmie Åkessons kritik av hur regeringen
            skött coronapandemin i Sverige. Nu behöver vårdpersonalen oss.
            Min fråga är om vi kan enas i att uppmana statsministern att samla
            alla partier för att ta fram ett krispaket för vårdpersonalen
            här och nu. I höst kan det vara för sent.
          </note>
          <note type="speaker">
            Anf. 69 JIMMIE ÅKESSON (SD) replik:
          </note>
          <note>
            Herr talman! Ja, det kan vi. Vi ser en välfärd som är oerhört
            ansträngd just nu, men det är inte nytt att välfärden är ansträngd.
            Det är inte nytt att omsorgen eller vården är ansträngd. Det har
            varit så under väldigt lång tid, men den här krisen har gjort
            det mycket värre. Det är en omfattande verksamhet som redan tidigare
            haft stora personalunderskott och problem med personalförsörjning,
            och de problemen blir nu ännu värre. En verksamhet med redan väldigt
            höga ohälsotal får ännu värre problem med ohälsotal.
          </note>
          <note>
            Herr talman! Jag tycker att Ebba Busch framför ett väldigt klokt
            förslag som jag gärna är beredd att skriva under på.
          </note>
          <note type="speaker">
            Anf. 70 EBBA BUSCH (KD) replik:
          </note>
          <note>
            Herr talman! Jag tror att det är otroligt viktigt med de diskussioner
            som har förts under våren och kanske inte minst under de senaste
            veckorna. Människor, inte minst de som kämpar så hårt i vården,
            måste få höra politiker inte bara erkänna den svåra situation
            vi är i utan också komma med konkreta förslag som inte ligger
            långt fram i tiden utan skulle kunna göra skillnad redan i år.
          </note>
          <note>
            Jag tackar Jimmie Åkesson för svaret.
          </note>
          <note type="speaker">
            Anf. 71 JIMMIE ÅKESSON (SD) replik:
          </note>
          <note>
            Herr talman! Jag kan passa på att säga någonting om det mer strukturella
            när det gäller vården i Sverige. Jag tror att jag och Ebba Busch
            är ganska överens om att inte minst den här krisen har visat behovet
            av ökad statlig styrning av vården. Jag utgår från att det är
            en diskussion som kommer igång ännu bredare nu när vi har sett
            haveriet gällande inte minst samordning, testning och samordning
            av vårdplatser samt en lång rad andra saker. Det tycker jag är
            en fråga som snarast måste lyftas och diskuteras på djupet.
          </note>
          <note type="speaker">
            Anf. 72 JOHAN PEHRSON (L) replik:
          </note>
          <note>
            Herr talman! Jag uppskattar Jimmie Åkesson för att han gillar
            att ifrågasätta. Det var den positiva feedbacken.
          </note>
          <note>
            Men jag känner en viss oro över de halmdockor som Jimmie Åkesson
            ständigt bygger över den liberala nationen Sverige, som bygger
            på frihet, respekt för mänskliga rättigheter och tolerans. Jag
            förstår att Jimmie Åkesson och hans parti vill någon annanstans,
            precis som många andra krafter som ropar efter ett mer auktoritärt
            styre. Jag ifrågasätter verkligen Jimmie Åkessons syn på maktdelning,
            som innebär att vi i riksdagen stiftar lagar, regeringen och myndigheter
            verkställer och domstolar dömer. Flera gång ­ er har nu Jimmie
            Åkessons parti gått hårt ut mot förvaltningschefer, mot mediebolagschefer
            och mot polisen, som tillfrågas exakt hur de utreder vissa brott.
            Man är på bibliotekarier som har fel böcker. Det är fel konst
            och fel kultur. Varför har inte Jimmie Åkesson maktdelning?
          </note>
          <note type="speaker">
            Anf. 73 JIMMIE ÅKESSON (SD) replik:
          </note>
          <note>
            Herr talman! Jag känner inte till att vi skulle försöka tvinga
            på några bibliotekarier några särskilda böcker. Det låter helt
            absurt. Det gäller även min auktoritära, fruktansvärda och hemska
            bok.
          </note>
          <note>
            Herr talman! Jag tycker att politiken har det yttersta ansvaret
            för vad som sker i vårt samhälle, alldeles oavsett om vi har självständiga
            myndigheter eller inte. Jag har i grunden ingen annan förvaltningsmodell,
            men jag tycker att det som har skett de senaste månaderna kan
            vara skäl att börja diskutera den svenska förvaltningsmodellen
            på djupet. Jag har inga förslag här och nu. Jag är inte ens säker
            på att jag vill göra någonting annat. Men vi bör genomlysa den,
            för det har inte fungerat.
          </note>
          <note>
            Som politiker, i synnerhet oppositionspolitiker, måste man kunna
            komma med kritik när regeringen så tydligt gömmer sig bakom myndigheter.
            Det är klart att man då ytterst kritiserar regeringen. Men man
            måste också kunna förklara varför man kritiserar regeringen, och
            då måste man kunna kritisera sådant som en myndighetschef gör
            och säger och som är uppenbart fel.
          </note>
          <note type="speaker">
            Anf. 74 JOHAN PEHRSON (L) replik:
          </note>
          <note>
            Fru talman! Ja, men leder det inte ganska långt om det är vi
            från riksdagen, vi politiker som är folkvalda, som ska gå in och
            peta i medierna? Jimmie Åkesson ska veta att inte ens jag älskar
            allt som skrivs i medierna – det kan jag säga. Men det för mig
            inte till tanken att vi ska kalla hit folk till riksdagen och
            att jag ska hålla korsförhör med dem. Det för mig heller inte
            till tanken att jag ska lägga mig i vilken konst som ska sättas
            upp och vilken konst som är tillräckligt bra eller att man, för
            den delen, ska ge sig på enskilda tjänstemän. Detta gäller inte
            generaldirektörer, för oppositio ­ nen brukar alltid tycka att
            de är såsiga och att de gör allt fel och för sent.
          </note>
          <note>
            Att till exempel säga att enskilda tjänstemän i våra myndigheter
            ska avgå är att gå väldigt långt, och det är ett väldigt tydligt
            avsteg från den modell med maktdelning som vi har i Sverige och
            som jag menar har tjänat Sverige väl.
          </note>
          <note>
            Jimmie Åkesson vill gå mot direkt ministerstyre. Det är viktig
            informa ­ tion till medborgarna, ifall han skulle få makten i
            detta land.
          </note>
          <note type="speaker">
            Anf. 75 JIMMIE ÅKESSON (SD) replik:
          </note>
          <note>
            Fru talman! Nej, Johan Pehrson måste läsa mer noggrant. Jag har
            inte sagt att vi ska avsätta någon enskild tjänsteman på någon
            myndighet. Däremot har jag uttryckt en uppfattning, vilket jag
            har rätt att göra som medborgare i det här landet: att en tjänsteman
            bör avgå. Det är en helt annan sak. Det är inte ministerstyre.
            Jag är inte minister heller, för den delen.
          </note>
          <note>
            Jag tycker att Johan Pehrson tar upp några saker i båda sina
            repliker som är väldigt intressanta. Han pratar om halmgubbar.
            Segregationen är ingen halmgubbe. Integrationsproblemen är ingen
            halmgubbe. Vårdköer ­ na är ingen halmgubbe. Gängbrottsligheten
            är ingen halmgubbe. De upploppsliknande situationer som vi har
            sett i våra tre största städer under de senaste dagarna är ingen
            halmgubbe.
          </note>
          <note>
            Det är riktiga, verkliga problem som riktiga, verkliga människor
            av kött och blod brottas med dagligen och som skrämmer riktiga
            människor av kött och blod i vårt land. Sedan kan man stå här
            i Sveriges riksdag och tala om det som halmgubbar. Ja, vi har
            uppenbarligen olika verklighetsuppfattningar, Johan Pehrson från
            Liberalerna och jag. Väljarna får helt enkelt avgöra vilken verklighetsuppfattning
            som är den mest rimliga. Det är det som är demokrati, fru talman.
          </note>
          <note>
            (Applåder)
          </note>
          <note type="speaker">
            Anf. 76 Miljö- och klimatminister ISABELLA LÖVIN (MP) replik:
          </note>
          <note>
            Fru talman! Vi lever i en tid då demokrati och mediernas frihet
            är satta under väldigt stark press, till och med i länder inom
            EU. USA:s president kallar regelmässigt stora nyhetsmedier för
            fake news. Reportrar utan gränser rapporterar om alarmerande inskränkningar
            i pressfriheten i en rad länder i samband med coronakrisen.
          </note>
          <note>
            I Sverige pågår just nu en diskussion inom Tryck- och yttrandefrihetskommittén
            om att grundlagsfästa public services oberoende. Miljöpartiet
            vill det. Fria och opartiska oberoende medier är en grundsten
            i vår demokrati. Tyvärr tror vi inte att Sverige är immunt. Det
            finns en oro för att public services oberoende kan ändras med
            ett enkelt klubbslag i riksdagen.
          </note>
          <note>
            Men SD motsätter sig detta. Min enkla fråga till Jimmie Åkesson
            är: Varför vill ni inte det? Vill ni hellre ha politisk styrning
            av public service än oberoende medier?
          </note>
          <note type="speaker">
            Anf. 77 JIMMIE ÅKESSON (SD) replik:
          </note>
          <note>
            Fru talman! Nu ligger det inget förslag på mitt bord, så jag
            kan inte uttala mig i detalj om skälen till att vi har sagt på
            ett visst sätt kring ett visst ärende. Det får vi återkomma till.
          </note>
          <note>
            Men när det gäller public service generellt har jag ingen annan
            uppfattning än att public service ska vara just oberoende. Det
            är liksom själva grunden. Ska vi ha public service måste den vara
            det. Annars är det ingen mening att ha public service. Det är
            själva utgångspunkten. Vi har statliga medier som konkurrerar
            med privata medier för att vi ska kunna garantera en bred bevakning
            i hela landet. Man har ett visst kulturarvsuppdrag. Det finns
            ett speglingsuppdrag och sådana saker.
          </note>
          <note>
            Vi har synpunkter på delar av detta, men i grunden vill jag påstå,
            fru talman, att vi är det parti som på riktigt står för just oberoendet.
            Det är också det som är skälet till att vi kritiserar. Det finns
            nämligen i dag skäl att ifrågasätta public services oberoende
            och opartiskhet. Man måste kunna diskutera dessa saker utan att
            anklagas för att vilja införa diktatur. Det handlar inte om det.
            Det handlar om att vi ska ha en fri och oberoende public service.
          </note>
          <note type="speaker">
            Anf. 78 Miljö- och klimatminister ISABELLA LÖVIN (MP) replik:
          </note>
          <note>
            Fru talman! Detta var intressant. Vi kan titta på hur SD hittills
            har agerat.
          </note>
          <note>
            När till exempel SVT sänder något som ni ogillar vill ni kalla
            dess chefer till riksdagen. Makten ska alltså granska pressen
            – och det är inte pressen som ska granska makten. Det är otroligt
            oroande.
          </note>
          <note>
            När journalisten Peter Kadhammar besökte SD-styrda Hörby och
            ville ta del av offentliga handlingar fick han bara en halvtimme
            på sig, under bevakning, att granska dokumenten. Han beskrev det
            som extremt obehagligt.
          </note>
          <note>
            När du, Jimmie Åkesson, blev intervjuad av P3 Nyheter sa du att
            det var en skitkanal, och om du fick bestämma skulle du lägga
            ned den.
          </note>
          <note>
            Nu blockerar ni frågan om att grundlagsfästa public services
            oberoende. Jag vill fråga Jimmie Åkesson igen om han anser att
            en fri och oberoende journalistik som granskar makten har en central
            plats i ett demokratiskt samhälle – ja eller nej. Om han svarar
            ja undrar jag varför han motsätter sig att grundlagsskydda den.
          </note>
          <note type="speaker">
            Anf. 79 JIMMIE ÅKESSON (SD) replik:
          </note>
          <note>
            Fru talman! Återigen: Det korta svaret på frågan är ja. Frågan
            är om regeringen på riktigt håller med om det, alltså i verkligheten
            och inte bara i de vackra talen och i de vackra orden. Håller
            man med om det på riktigt i handling? Är det detta som regeringen
            vill, eller är det ett sätt att garantera att public service finns
            inom något slags kontroll?
          </note>
          <note>
            Jag vet inte. Men ser man inte ett problem med att public service
            väldigt ofta tenderar att brista i opartiskhet? Jag kan inte tvinga
            någon att se det och att tycka det, men jag kan åtminstone försöka
            lyfta frågan till debatt, och det är det som har skett.
          </note>
          <note>
            Det har aldrig varit fråga om att kalla hit chefer från public
            service för att tala om vad de ska rapportera om eller om att
            ha synpunkter på någon enskild rapportering. Men finns det ett
            mönster som är uppenbart för alla som inte är fullständigt insnöade
            i den politiskt korrekta ordningen måste man politiskt kunna fråga
            hur de själva ser på det. Det var det som skedde.
          </note>
          <note>
            (Applåder)
          </note>
          <note type="speaker">
            Anf. 80 ANDERS W JONSSON (C):
          </note>
          <note>
            Fru talman! Den enskilt viktigaste uppgiften just nu är att minska
            smittspridningen i Sverige. Sverige måste uppdatera sin coronastrategi
            och testa alla med symtom, så att vi kan återuppta den aktiva
            smittspårningen och bryta fler smittkedjor. Det är helt avgörande
            både för att värna människors liv och för att värna våra jobb
            och företag.
          </note>
          <note>
            Regeringen har nu avsatt pengar med den uttalade ambitionen att
            gå i den riktning som Centerpartiet har föreslagit. Jag förväntar
            mig att regeringen också tar ansvar så att vi verkligen når dit
            och undanröjer alla hinder för att snabbt öka testningen.
          </note>
          <note>
            Men i ett ansvarsfullt ledarskap måste man också ha förmågan
            att blicka framåt. Man måste se vad som krävs för att kunna ta
            Sverige ur krisen och hur man bäst möter utmaningarna och läker
            de sår som uppstått på grund av pandemin. Det handlar om långsiktiga
            villkor för våra företag, så att de hittar modet och förutsättningarna
            att starta om och nyanställa. Det handlar om att förmå våra småföretag
            att fortsätta vara de livsviktiga jobbskaparna, som byggt vårt
            land starkt, men också om att möta den enorma vårdskuld som vi
            nu har dragit på oss när den ordinarie vården har fått stå tillbaka.
          </note>
          <note>
            Jag hör med oro rapporter om att människor med symtom på cancer
            och hjärtinfarkt inte söker vård. Att lösa vårdskulden kommer
            att vara en av våra största utmaningar. Men det handlar också
            om att se över hur vi tar hand om alla som nu har tagit hand om
            oss, alla som arbetat stenhårt i vården av och omsorgen om de
            covidsjuka.
          </note>
          <note>
            Centerpartiet kommer att fortsätta att vara en ansvarstagande
            kraft i detta arbete. Vi kommer att fortsätta att ha fokus på
            att minska smittspridningen samtidigt som vi gör allt som står
            i vår makt för att få på plats en långsiktig politik som tar Sverige
            framåt.
          </note>
          <note type="speaker">
            Anf. 81 Statsminister STEFAN LÖFVEN (S) replik:
          </note>
          <note>
            Fru talman! Låt mig börja med att tacka Anders W Jonsson för
            ett gott samarbete också under coronakrisen. Vi har agerat snabbt
            och kraftfullt och tillsammans kunnat presentera åtgärder som
            bara budgetpåverkande omfattar 245 miljarder kronor. Det första
            räddningspaketet kom den 11 mars. Det har varit pengar till ökad
            testning, fler trygga jobb och bättre utbildning i äldreomsorgen.
            Vi har säkerställt att sjukvården har fått de resurser som krävs,
            och det är bra.
          </note>
          <note>
            Nu är det, precis som Anders W Jonsson var inne på i sitt anförande,
            läge att se till att sjukvården och omsorgen får resurser efter
            krisen så att vi har tillräckligt. Det avslöjar inte minst bristerna
            som vi ser i äldreomsorgen, men det är också för att offentliga
            investeringar av den här sorten och offentlig konsumtion kanske
            är det bästa sättet att få igång ekonomin och sysselsättningen.
          </note>
          <note>
            Därför är min korta fråga till Anders W Jonsson: Är Centerpartiet
            berett att fortsättningsvis sätta välfärden främst för att återstarta
            Sverige?
          </note>
          <note type="speaker">
            Anf. 82 ANDERS W JONSSON (C) replik:
          </note>
          <note>
            Fru talman! Att lösa den enorma vårdskuld som vi har fått kommer
            att vara en av våra absolut viktigaste åtgärder. Men då krävs
            det ett antal strukturella reformer. Dels måste vi börja använda
            den fulla kapaciteten i svensk sjukvård, dels måste vi börja använda
            de digitala hjälpmedlen på ett helt annat sätt. Jag ser också
            möjligheten att se till att vi i sjukvården slutar göra alla de
            onödiga saker som vi har hållit på med så länge.
          </note>
          <note>
            Så har vi nyckelfrågan: Hur ska vi få mer pengar till välfärden?
            Pengar till välfärden kommer inte likt manna ramlande från himlen,
            utan ska vi få mer resurser till välfärden handlar det om att
            bedriva en klok politik som ser till att våra företag kommer igång
            och vågar anställa.
          </note>
          <note>
            Fyra av fem nya jobb kommer fram i de svenska småföretagen. Det
            är där nyckeln ligger till att få fram mer pengar till välfärden
            men också till att kunna effektivisera den.
          </note>
          <note type="speaker">
            Anf. 83 Statsminister STEFAN LÖFVEN (S) replik:
          </note>
          <note>
            Fru talman! Jag delar också den uppfattningen; det är därför
            vi måste återstarta ekonomin så snabbt som det någonsin går och
            se till att människor kommer i arbete. Så kommer vi tillbaka till
            den situation vi faktiskt hade före coronakrisen. Vi hade den
            högsta sysselsättningen någonsin i Sverige. Vi hade, tror jag,
            den högsta sysselsättningsgraden i hela Europa.
          </note>
          <note>
            Dit ska vi tillbaka så snabbt som möjligt, och därför är välfärden
            så viktig. Med den satsningen kan vi ta vidare den utveckling
            som har påbörjats med helhetssynen kring vårdcentraler och sjukhus,
            och genom att använda den nya tekniken på ett mycket bättre sätt
            kommer vi att kunna klara mycket. Därför behöver vi fortsätta
            att uppgradera välfärden. Det handlar om utbildning, om fler anställda
            och naturligtvis om teknikfrågor.
          </note>
          <note>
            Jag tycker att det är bra att Centerpartiet nu svarar väldigt
            tydligt på att vi behöver prioritera välfärden. Ska vi ha råd
            med det ska vi naturligtvis också ha fler människor i arbete.
          </note>
          <note type="speaker">
            Anf. 84 ANDERS W JONSSON (C) replik:
          </note>
          <note>
            Fru talman! Jag delar helt och hållet statsministerns syn att
            det kommer att krävas omfattande åtgärder för att få fart på den
            svenska ekonomin och därmed få in mer resurser inte minst till
            sjukvården och äldreomsorgen.
          </note>
          <note>
            Men sedan gäller det också att man vågar ta strukturella grepp.
            Det krävs ganska stora förändringar både i äldreomsorgen och i
            sjukvården. Där finns olika viktiga delar, bland annat att kunna
            utnyttja ledig kapacitet i sjukvården runt om i hela Sverige.
          </note>
          <note>
            I dag finns en begränsning som gör att patienter som behöver
            slutenvård inte får söka vård i hela landet. Ta bort den regeln
            och se till att patienterna kan söka vård där köerna är som kortast!
            Vi har ett antal effektiva privata vårdgivare. Bejaka deras insatser
            och se till att de kan jobba ännu mer effektivt!
          </note>
          <note>
            Det krävs en hel del nytänkande för att få fart på den svenska
            välfärden och för att kunna reparera de skador som vi har fått
            under den här mycket, mycket besvärliga perioden.
          </note>
          <note type="speaker">
            Anf. 85 JONAS SJÖSTEDT (V) replik:
          </note>
          <note>
            Fru talman! Anders W Jonsson! Centerpartiet är pådrivande för
            att slå sönder anställningstryggheten för miljoner svenska löntagare.
            En utredning har nu presenterat ett frontalangrepp på anställningstryggheten
            så att det ska bli lätt att göra sig av med folk i Sverige och
            svårt för facket att försvara sig mot orättvisa och orättfärdiga
            uppsägningar.
          </note>
          <note>
            Argumentet för detta, har jag nu hört i flera debatter från Anders
            W Jonsson, är att det ska bli fler jobb. Men till och med utredningen
            själv slår fast att det blir det inte. Det kommer inte att påverkas
            av det här.
          </note>
          <note>
            Samma argument framfördes när man införde två undantag från turordningsreglerna
            för mindre företag. Det fanns ingen effekt då heller. Däremot
            var det så att en del människor gick sjuka till jobbet. Det är
            inte någonting som vi vill, framför allt inte i en pandemi.
          </note>
          <note>
            Jag undrar vad Anders W Jonsson egentligen grundar de här påståendena
            på. Vilka studier eller utvärderingar är det som säger att det
            blir fler arbeten för att det blir lättare att säga upp människor
            godtyckligt i Sverige?
          </note>
          <note type="speaker">
            Anf. 86 ANDERS W JONSSON (C) replik:
          </note>
          <note>
            Fru talman! Sedan sent 70-tal har Centerpartiet drivit att vi
            måste göra ändringar i lagen om anställningsskydd. Karin Söder
            sa redan 1979 att det här är en lag som konsekvent missgynnar
            kvinnor, ungdomar och invandrare.
          </note>
          <note>
            Det är det som har varit drivkraften till att vi under alla dessa
            år har försökt att få en ändring. Det här kommer att innebära
            sänkta trösklar in på arbetsmarknaden. I utredningen står det
            också tydligt att en av effekterna av de föreslagna förändringarna
            kommer att vara att de människor som står allra längst bort från
            arbetsmarknaden får lättare att komma in på arbetsmarknaden. Det
            är en tydlig slutsats.
          </note>
          <note>
            För Centerpartiet är det oerhört viktigt att de som står längst
            bort från arbetsmarknaden får ökade möjligheter att komma in.
            För Vänsterpartiet är det viktigare att slå vakt om dem som redan
            finns på arbetsmarknaden och är etablerade med fasta jobb.
          </note>
          <note>
            (Applåder)
          </note>
          <note type="speaker">
            Anf. 87 JONAS SJÖSTEDT (V) replik:
          </note>
          <note>
            Fru talman! Jag har varit med i tillräckligt många debatter för
            att veta att ett klassiskt knep när man får en fråga som man inte
            kan svara på är att prata om någonting som ligger strax vid sidan
            av den frågan och försöka få det att låta som ett svar. Det var
            en fin uppvisning i det, Anders W Jonsson!
          </note>
          <note>
            Det är helt riktigt. Det kommer att vara lättare att göra sig
            av med utslitna, gamla och lågutbildade. Det slår man också fast
            i forskningen. De är förlorare. Sedan kommer några andra in i
            stället för dem, men den sammanlagda sysselsättningseffekten är
            i stort sett noll. Det blir inga fler jobb. Det tror inte utredarna.
            Det går heller inte att bevisa efter förra gången ni var där och
            försämrade anställningstryggheten.
          </note>
          <note>
            Jag frågar Anders W Jonsson en gång till: Varför blir det fler
            jobb? Vilken studie visar att det blir fler jobb? Inte ens er
            egen utredare tror att det blir några fler jobb.
          </note>
          <note>
            Jag har ju mött Anders W Jonsson i ett flertal debatter där det
            har hävdats att just detta skulle ske. Upp till bevis, Anders
            W Jonsson!
          </note>
          <note type="speaker">
            Anf. 88 ANDERS W JONSSON (C) replik:
          </note>
          <note>
            Fru talman! Det är ganska intressant när Jonas Sjöstedt beskriver
            de här förslagen som om det handlar om att det ska bli lättare
            att sparka dem som är utslitna. Det har inte alls med det att
            göra. Det här handlar om att ändra i turordningsreglerna så att
            man kan göra ytterligare undantag. Det handlar inte om att ändra
            på att det måste finnas saklig grund för uppsägning.
          </note>
          <note>
            Sedan frågar Jonas Sjöstedt vad det finns för grund för att detta
            kan innebära att fler människor får arbete. Det är så här att
            fyra av fem nya jobb i Sverige kommer i de svenska småföretagen.
            Jag rör mig ute och träffar många småföretagare och diskuterar
            med dem vad det är som gör att de inte vågar ta steget och anställa
            en person till när de har så mycket att göra på företaget. Genomgående
            är svaret: Vi är väldigt oroliga för vad det innebär med den lagstiftning
            som finns. Det är bättre att vi som finns här jobbar hårdare än
            att vi tar in en ny person. En felrekrytering kan nämligen bli
            helt förödande för företaget.
          </note>
          <note type="speaker">
            Anf. 89 EBBA BUSCH (KD) replik:
          </note>
          <note>
            Fru talman! Eva Berglund, intensivvårdssjuksköterska i Jönköping,
            beskriver i Svenska Dagbladet en känsla av otillräcklighet och
            ständig press på arbetet. Jag skulle vilja citera även henne:
            ”– Jag lämnade just över ett ganska kaosartat pass till min kollega,
            och det vill man aldrig. Jag vet att jag hade kunnat göra ett
            bättre jobb under andra förutsättningar. […] – Jag har sett kollegor
            som står och gråter, så är det. De som mår sämst riskerar att
            gå in i väggen och det är fruktansvärt. ”
          </note>
          <note>
            Anders W Jonsson vet hur tufft det kan vara inom sjukvården.
            Det tvivlar jag inte en sekund på. Han hör säkert berättelser
            från sina kollegor om hur denna kris har slagit.
          </note>
          <note>
            Nu behöver de oss, alla i politiken, och min fråga är om vi kan
            enas om att uppmana statsministern att samla alla partier för
            att ta fram ett krispaket för vårdpersonalen här och nu. I höst
            kan det vara för sent.
          </note>
          <note type="speaker">
            Anf. 90 ANDERS W JONSSON (C) replik:
          </note>
          <note>
            Fru talman! Jag behöver inte läsa i Svenska Dagbladet eftersom
            jag har detta alldeles in på skinnet. Jag hör hur tufft det är.
          </note>
          <note>
            Man säger att man har jobbat långa pass förut, man har haft många
            patienter förut, att det händer att människor dör i sjukvården,
            men en av de saker som är absolut tuffast är när man har en svårt
            sjuk, döende patient och det inte går att ha ett nära samarbete
            med de anhöriga. Det är en av de viktigaste stressfaktorerna för
            alla dem som sliter stenhårt på våra covid ­ avdelningar runt
            om i Sverige.
          </note>
          <note>
            Detta är orsaken till att vi i Centerpartiet har lyft upp frågan.
            Precis som Ebba Busch hörde i mitt anförande pekade jag just på
            denna fråga som en av de saker som vi måste ta tag i. Det här
            kommer att vara ett bekymmer under sommaren, hösten och kommande
            år. Om vi ska se till att de människor som har gjort heroiska
            insatser också orkar jobba vidare i vården måste vi ställa upp
            och stötta dem.
          </note>
          <note type="speaker">
            Anf. 91 EBBA BUSCH (KD) replik:
          </note>
          <note>
            Fru talman! Det är inte alla som likt Anders W Jonsson bär dessa
            berättelser med sig naturligt. Det förtjänar att lyfta in dessa
            berättelser från verkligheten i kammaren, att vi verkligen hör
            deras röster.
          </note>
          <note>
            Jag är glad över det engagemang som finns från Centerpartiet
            i de här frågorna, och jag uppfattar ändå att det finns en öppenhet
            för att enas om någon typ av krispaket för vården som kan göra
            skillnad även innevarande år – just för att alla regioner ska
            säkerställa att det blir semester i sommar för vårdpersonalen
            och en hållbar arbetssituation när de väl kommer tillbaka i slutet
            av sommaren och i höst.
          </note>
          <note type="speaker">
            Anf. 92 ANDERS W JONSSON (C) replik:
          </note>
          <note>
            Fru talman! Ebba Busch behöver inte tvivla alls på det som driver
            Centerpartiet i dessa frågor. Här måste vi stötta dessa människor.
            Det är därför detta inte är en ny fråga för oss utan är något
            vi har arbetat med. Det var också en av de frågor jag lyfte upp
            i mitt anförande.
          </note>
          <note>
            Det här arbetet kommer att kosta pengar. Det är inte gratis,
            utan det kommer att kosta stora pengar. Vi har ett budgetsamarbete
            med reger ­ ingen. Under krisen har vi på ett framgångsrikt sätt
            lagt fram förslag på hur de olika situationerna kan hanteras.
            Det här är ett av många förslag som Centerpartiet har lyft fram
            i det samarbetet, och det är ingenting som vi på något sätt har
            släppt. Här är vi bestämda med att insatser måste göras, och det
            kommer att kosta extra pengar.
          </note>
          <note>
            Just alla dessa hjältar och hjältinnor på våra covidavdelningar
            och covid-IVA-avdelningar är värda att vi gör något för dem. Jag
            hoppas att vi kan leverera.
          </note>
          <note type="speaker">
            Anf. 93 JONAS SJÖSTEDT (V):
          </note>
          <note>
            Fru talman, åhörare och kollegor! Det finns många lärdomar att
            dra av de senaste månadernas coronakris i Sverige. En av dem är
            hur viktigt det är att faktiskt ha ett tryggt och fast arbete.
            De som får gå först är de timanställda. Det är de som rings in
            och kallas in från bemanningsföretagen. Många av dem saknar också
            skydd, till exempel vid arbetslöshet. Då har de direkt ingen inkomst.
          </note>
          <note>
            Vi har i äldreomsorgen sett hur många som inte har kunnat sjukskriva
            sig eftersom de saknar fast anställning. Det är naturligtvis otroligt
            allvarligt i en sådan här situation. Vi har sett hur många timanställda
            går runt mellan olika arbetsplatser. Det är svårt att säga ifrån
            mot en dålig chef om man inte har någon fast anställning. Det
            är alltså sämsta möjliga tid att angripa anställningstryggheten
            i Sverige; det är fullständigt tondövt.
          </note>
          <note>
            Våra fackföreningar har blixtsnabbt förhandlat fram avtal på
            avtal som ska rädda företagen, till exempel om korttidspermitteringar.
            Samtidigt har människor gått med i a-kassor och fackföreningar
            eftersom de har uppfattat att det är skyddet när krisen kommer.
            Att tacka fackföreningsrörelsen genom att angripa medlemmarnas
            anställningstrygghet är fullständigt tondövt.
          </note>
          <note>
            Samma sak gäller trångboddheten. Vi har sett hur smittan sprids
            mest i stadsdelar där människor bor trångt, där ekonomin är dålig
            och där den underliggande hälsan är sämre från start. Att i det
            läget fundera på marknadshyror som skulle öka trångboddheten,
            som innebär att man bygger för de rikaste i samhället, är också
            fullständigt tondövt.
          </note>
          <note>
            Man måste kunna anpassa politiken till verkligheten. Det var
            dåliga förslag från början, och det är ännu sämre förslag nu.
            Låt dem gå i papperskorgen.
          </note>
          <note>
            (Applåder)
          </note>
          <note type="speaker">
            Anf. 94 Statsminister STEFAN LÖFVEN (S) replik:
          </note>
          <note>
            Fru talman! Vi behöver inte fundera över marknadshyror. Gör inte
            det, Jonas Sjöstedt! Det ska inte bli några marknadshyror, så
            du behöver inte bekymra dig över det.
          </note>
          <note>
            Vi är överens om att välfärden ska prioriteras framöver. Sedan
            förra mandatperioden arbetar ungefär 100 000 fler i svensk välfärd.
            Under coronakrisen har vi skjutit till 26 miljarder kronor till
            kommuner och regio ­ ner och gjort ett stort omsorgslyft för att
            få bättre utbildning och fasta anställningar för dem i äldreomsorgen.
          </note>
          <note>
            Vi har sett behoven av att verkligen rusta upp äldreomsorgen.
            Den som arbetar där ska också kunna ta till sig rutiner och inte
            minst kunna kommunicera med de äldre. Då är bristande språkkunskaper
            ett problem som ofta lyfts upp i sammanhanget.
          </note>
          <note>
            Hur vill Jonas Sjöstedt och Vänsterpartiet säkra att människor
            som arbetar inom äldreomsorgen har tillräckliga kunskaper i svenska
            språket?
          </note>
          <note type="speaker">
            Anf. 95 JONAS SJÖSTEDT (V) replik:
          </note>
          <note>
            Fru talman! Jag tar markeringen om marknadshyror som ett löfte
            om att ytterligare en utredning ska gå rakt i papperskorgen. Tack
            för det!
          </note>
          <note>
            Vi har ökat på tillskotten till välfärden två gånger under det
            här året. Statsministern räknar in de pengarna direkt; det bjuder
            jag på. Vi är beredda att hjälpa till igen om det behövs mer pengar
            till äldreomsorgen och sjukvården i Sverige. Därom råder inga
            tvivel.
          </note>
          <note>
            Jag håller med om att språkproblem är ett bekymmer i hemtjänsten
            och på våra äldreboenden. Det hänger också ihop med bristande
            utbildning. Som jag ser det är kombinationen att man läser till
            undersköterska, får fast anställning och samtidigt läser svenska
            den bästa vägen ut för att komma till sin rätt i yrket. Jag har
            själv besökt utbildningar där alla går från arbetslöshet till
            arbete; läser till undersköterska och läser svenska samtidigt.
            Så ska vår välfärdsmodell se ut.
          </note>
          <note type="speaker">
            Anf. 96 Statsminister STEFAN LÖFVEN (S) replik:
          </note>
          <note>
            Fru talman! Just därför lägger Socialdemokraterna i flera kommuner
            fram förslag om att stärka svenskkunskaperna också inom äldreomsorgen.
            Det är något vi gick till val på. Regeringen är tillsammans med
            Liberalerna och Centerpartiet överens om att möjligheten att lära
            sig yrkessvenska på jobbet ska förstärkas. Det är också en viktig
            del i Äldreomsorgslyftet som nu har genomförts.
          </note>
          <note>
            Vi vet att personalens språkkunskaper är en kvalitetsaspekt i
            äldreomsorgen. Därför tackar jag Jonas Sjöstedt för det positiva
            svaret att vi kan fortsätta att samarbeta för att se till att
            utbildningen generellt sett höjs, att statusen höjs och att alla
            som jobbar i svensk äldreomsorg har tillräckliga språkkunskaper.
          </note>
          <note type="speaker">
            Anf. 97 JONAS SJÖSTEDT (V) replik:
          </note>
          <note>
            Fru talman! Där är jag helt överens med statsministern. Det är
            dags att alla får yrkesutbildning. Alla som behöver får svenskutbildning,
            och alla får fast anställning i äldreomsorgen. Det är en av de
            lärdomar som ska dras.
          </note>
          <note>
            En annan lärdom är att det också finns aktörer i hemtjänst och
            på äldreboenden som varit mindre noga med personalens utbildning,
            som har tänkt mer på att själva berika sig och göra vinst än på
            att det ska vara bra arbetsvillkor för dem som arbetar där.
          </note>
          <note>
            Jag säger inte att alla privata aktörer är oseriösa. Det är inte
            så; en del är seriösa och gör ett bra arbete, men det finns också
            de som faktiskt inte borde ägna sig åt hemtjänst utan åt något
            helt annat.
          </note>
          <note>
            Ett stopp för vinstuttag ur välfärden och äldreomsorgen skulle
            göra det enklare att få ordning och reda där. Jag vet att statsministern
            tycker om ordning och reda!
          </note>
          <note type="speaker">
            Anf. 98 ANDERS W JONSSON (C) replik:
          </note>
          <note>
            Fru talman! Svensk vård och omsorg jobbar för högtryck med att
            ta hand om och hantera den otroligt besvärliga situationen vi
            har hamnat i. Både offentliga och privata aktörer jobbar stenhårt
            för att värna liv och hälsa.
          </note>
          <note>
            Trots det väljer Jonas Sjöstedt, precis som vi hörde i inlägget
            alldeles nyss, att ta tillfället i akt att som vanligt slå mot
            de privata och fristående aktörerna inom vården och omsorgen.
            Han svartmålar gång på gång de privata vårdgivarna, och han har
            nu till och med hotat med att tvångsöverta privata vårdgivare.
          </note>
          <note>
            I ett läge där landet befinner sig i kris och vi ser att vi så
            väl behöver alla vårdgivare, såväl offentliga som privata, vore
            det inte klädsamt om Jonas Sjöstedt och Vänsterpartiet kunde lägga
            den här retoriken åt sidan och i stället berömma dem som sliter
            varje dag för att hjälpa andra?
          </note>
          <note type="speaker">
            Anf. 99 JONAS SJÖSTEDT (V) replik:
          </note>
          <note>
            Fru talman! Om Anders W Jonsson hade lyssnat på det förra replikskiftet
            hade han hört att jag sa att en del privata aktörer sköter sig
            utmärkt. Andra gör det långt därifrån.
          </note>
          <note>
            Det gäller även för sjukvården. En del gick in direkt och hjälpte
            till att avlasta den offentliga sjukvården. Men jag pratade också
            med regionpolitiker i Stockholm som sa att det finns utbildad
            IVA-personal som behövs på våra sjukhus men som inte släpps av
            de privata. Det är ju helt orimligt. De som jobbar i offentlig
            vård får slita mycket hårdare.
          </note>
          <note>
            Vi har kunnat se att privata aktörer inte velat släppa skyddsutrustning,
            som man måste dela efter behov och inte bara efter vem som råkar
            äga den för tillfället. Det tycker jag också är orimligt.
          </note>
          <note>
            Situationen är alltså inte så enkel som Anders W Jonsson beskriver.
          </note>
          <note>
            Vi har kunnat se skönhetskliniker, fullt utrustade med narkosmedel
            som saknas i vården, som jobbar med skönhetsoperationer i stället
            för med covid-19-vård eller annan vård som behövs.
          </note>
          <note>
            Det här visar att vi behöver ett sammanhållet system, och det
            får vi genom att ta bort vinstjakten i välfärden. Då får vi också
            mer pengar till välfärden.
          </note>
          <note type="speaker">
            Anf. 100 ANDERS W JONSSON (C) replik:
          </note>
          <note>
            Fru talman! Det här visar det raster genom vilket Vänsterpartiet
            ser hela det svenska samhället. I ett läge där det finns problem
            och stora utmaningar, nog kan man hitta något som man kan kritisera
            privata vårdgivare eller privat äldreomsorg för.
          </note>
          <note>
            Det är ju så i Sverige att det fungerar väldigt bra på de flesta
            kliniker inom det mesta av äldreomsorgen. Men sedan finns det
            brister i den offentligt drivna vården. Det finns brister i den
            privat drivna vården. I det läget ska vi förstås, inte minst efter
            den här krisen, se vad vi kan göra för att tillsammans höja kvalitetskraven.
          </note>
          <note>
            Men Jonas Sjöstedt och Vänsterpartiet förnekar sig inte, utan
            de använ ­ der även denna väldigt besvärliga situation för att
            leta runt och se om det inte någonstans minsann finns en privat
            vårdaktör som har gjort ett misstag som man kan hänga ut. Att
            det sker misstag även i den offentliga vården bekymrar som vanligt
            inte Vänsterpartiet och Jonas Sjöstedt ett dugg.
          </note>
          <note>
            Det hade varit klädsamt att åtminstone i den här krisen lägga
            vänsterretoriken åt sidan.
          </note>
          <note type="speaker">
            Anf. 101 JONAS SJÖSTEDT (V) replik:
          </note>
          <note>
            Fru talman! Hela sjukvården vinner på att vi tar bort vinstjakten
            ur sjukvården.
          </note>
          <note>
            Vi kan se att privata aktörer med vinstintresse etablerar sig
            där folkhälsan är bäst. Där får man ofta en överetablering av
            framför allt primärvård medan det är tvärtom där folkhälsan är
            sämst, tvärtemot intentionerna i hälso- och sjukvårdslagen. Vi
            kan se att det påverkar prioriteringarna. Kombinerat med privata
            sjukförsäkringar som gör att man går före i kön sätter det den
            jämlika sjukvården ur spel.
          </note>
          <note>
            Vi kan se att prioriteringsordningar inte håller när privata
            vinstintressen kommer in, och vi kan se att pengarna läcker ut.
            Pengar som skulle ha gått till semestervikarier, till ny utrustning
            och till utbildning går i stället till privata vinster.
          </note>
          <note>
            Jag vill att varenda krona ska gå till en väl fungerande sammanhållen
            sjukvård där den ondaste ryggen undersöks först, inte den som
            har privat sjukförsäkring eller bor i en stadsdel där folkhälsan
            är god och överetableringen av privata vårdgivare är stor.
          </note>
          <note type="speaker">
            Anf. 102 EBBA BUSCH (KD) replik:
          </note>
          <note>
            Fru talman! Susanne Wintell och hennes kollegor på ortopedoperation
            i Mölndal kastades in i coronavården. Vanligtvis arbetar hon i
            genomsnitt var fjärde helg. Efter krisomställningen har hon arbetat
            längre dagar, dubbelt så många helger och treskift. Jag vill citera
            även henne.
          </note>
          <note>
            ” Det är ganska tuffa förhållanden att jobba med den här skyddsutrustningen.
            Det är varmt och svettigt … Det är en väldigt hög ljudnivå inne
            på salarna. Det är fysiskt tungt. Det är patienter som är så sjuka,
            så det är inte klokt egentligen. ”
          </note>
          <note>
            Kristdemokraterna och Vänsterpartiet enades så sent som för några
            dagar sedan om att tillsammans föreslå ett riktat stöd för att
            hjälpa civilsamhället genom krisen. Nu undrar jag om vi kan enas
            om att uppmana statsministern att samla alla partier för att ta
            fram ett krispaket för vårdpersonalen här och nu. I höst kan det
            vara för sent.
          </note>
          <note type="speaker">
            Anf. 103 JONAS SJÖSTEDT (V) replik:
          </note>
          <note>
            Fru talman! Tack, Ebba Busch! Jag anade att jag skulle få den
            frågan. Vårt svar är ja. Vi är absolut beredda att sätta oss ned
            och titta på det här.
          </note>
          <note>
            Ebba Busch pekar på viktiga problem. Många av dem som jobbat
            otroligt hårt får mycket begränsad sommarsemester. De behöver
            vila och återhämtning. De skulle vara värda en extra semestervecka,
            tycker jag, som ett bevis på vår uppskattning.
          </note>
          <note>
            Vi är beredda att se över hur man kan förbättra situationen,
            till exempel genom att se till att även privata vårdgivare hjälper
            till och avlastar under sommaren. Vi tycker att det är rimligt
            att det samlade systemet används.
          </note>
          <note>
            Det ska ske med automatik att den som är sjukvårdsutbildad får
            tjänstledigt från sitt jobb för att gå tillbaka till sjukvården.
            En del arbetsgivare säger ja, men alla gör det inte.
          </note>
          <note>
            Vi är beredda att sätta oss ned och diskutera extrapengar till
            sjukvården. Det kommer att behövas. Regionerna planerar för neddragningar.
            Om regeringen inte bjuder in – och de är dåliga på att bjuda in
            nu för tiden – pratar vi gärna med er.
          </note>
          <note type="speaker">
            Anf. 104 EBBA BUSCH (KD) replik:
          </note>
          <note>
            Fru talman! Ibland är skillnaderna mellan Vänsterpartiet och
            Kristdemokraterna väldigt tydliga. Ibland är vi överens om målet
            men har olika vägar för att nå dit. Men en sak ska Jonas Sjöstedt
            ha här i kammaren i dag, och det är att han svarar tydligt ja
            på att försöka samla flera partier för att göra någonting konkret
            i den här frågan som kan ha effekt även det här året men också
            har konkreta egna idéer för att nå detta.
          </note>
          <note>
            Vi har våra förslag, så låt oss se vilka förslag som kommer på
            bordet och diskutera vidare utifrån det. Men jag är mycket tacksam
            över detta svar från Jonas Sjöstedt.
          </note>
          <note type="speaker">
            Anf. 105 JONAS SJÖSTEDT (V) replik:
          </note>
          <note>
            Fru talman! Jag tackar för det.
          </note>
          <note>
            En av sakerna vi inte kommer att vilja använda pengarna till
            är nya konsultfester på Nya Karolinska. Så är det. Man får vara
            lite mer rädd om pengarna än vad borgerligheten har varit i Stockholm.
          </note>
          <note type="speaker">
            Anf. 106 JOHAN PEHRSON (L) replik:
          </note>
          <note>
            Fru talman! Det är trist att komma in nu, i den nya, härliga,
            fina gemen ­ skapen mellan Kristdemokraterna och Vänsterpartiet.
            Det börjar likna en gammal kär relation, där man hyllar varandra
            men sedan bjäbbar lite på slutet och säger något surt i stället
            för att ge riktigt bra positiv feedback. Ni passar inte riktigt
            ihop, kan jag säga, men jag lägger mig inte i er rela ­ tion.
          </note>
          <note>
            Jag är glad över att vi i Sverige haft förutsättningarna att
            rädda de svenska företagen. I början av krisen handlade det mycket
            om att rädda så mycket som vi bara kan, för den dagen då vi kommer
            ut ur krisen behöver vi ett svenskt näringsliv som kan lyfta oss
            och skapa det välstånd som ger välfärd, Jonas Sjöstedt.
          </note>
          <note>
            Den välfärden vill vi liberaler ska gå till äldreomsorgen, till
            ett äldreomsorgslyft. Det måste betalas. Nya sjuksköterskor och
            undersköterskor och, gärna för oss, fler läkare måste betalas.
            Det kostar pengar, och detta är grunden för välfärd.
          </note>
          <note>
            Men varför vill Vänsterpartiet stoppa stödet till större företag?
          </note>
          <note type="speaker">
            Anf. 107 JONAS SJÖSTEDT (V) replik:
          </note>
          <note>
            Fru talman! Vi lever i en ny politisk tid, när Liberalerna angriper
            Vänsterpartiet för att inte vilja bidra till Sveriges storföretag.
            Det är också en intressant politisk tid.
          </note>
          <note>
            Jag menar att har ett företag väldigt kapitalstarka ägare är
            det i första hand ägarna som får gå in. Självklart ska vi hjälpa
            små och medelstora företag. Det stödet kan till och med behöva
            öka, framför allt riktat till olika branscher. Men pumpa in pengar
            i företag där man sitter på miljarder, där man kanske till och
            med ger aktieutdelningar under tiden , gör inte vi i Vänsterpartiet.
            Vi är rädda om skattebetalarnas pengar.
          </note>
          <note>
            Att sänka arbetsgivaravgiften för alla är mycket ineffektivt.
            Gå in med åtgärder där man faktiskt är i kris! Men alla delar
            av Sveriges företagsamhet är inte i kris. Några går riktigt bra,
            och det finns ingen anledning att stödja dem. Man måste vara mer
            varsam med skattebetalarnas pengar.
          </note>
          <note>
            Vi ska också ha pengar kvar när vi kickstartar ekonomin och ser
            till att investeringarna kommer igång. Det är en klok och varsam
            politik. Vi vet att Liberalerna nu för tiden gör som företagen
            säger, men man måste också tänka själv.
          </note>
          <note type="speaker">
            Anf. 108 JOHAN PEHRSON (L) replik:
          </note>
          <note>
            Fru talman! Vi träffar väldigt många på små och stora företag
            som berättar om en väldigt tuff situation, där man kämpar med
            att försöka behålla sina medarbetare och övervintra. För dem har
            det varit tufft, oavsett om det är Volvo – där Jonas Sjöstedt
            en gång i tiden själv jobbade, även om det väl var ett tag sedan
            – den lilla restaurangen , den lilla skomakaren eller den lilla
            bensinstationen. Människor som driver dessa verksamheter eller
            svensk klädindustri eller svensk detaljhandel – överallt har de
            här stöden gjort att deras företag kan leva vidare.
          </note>
          <note>
            Det hade de inte gjort om Vänsterpartiet hade fått bestämma.
            Ni hade tagit bort stödet genom sänkta arbetsgivaravgifter, för
            ni tycker att det är ineffektivt. Ni hade tagit bort stödet till
            omställning som gör att dessa företag får lite kompensation och
            kan överleva sommaren och även när hjulen kanske snurrar igång
            igen i höst. Ni hade stoppat detta, och det hade skapat stora
            skador på svensk ekonomi.
          </note>
          <note type="speaker">
            Anf. 109 JONAS SJÖSTEDT (V) replik:
          </note>
          <note>
            Fru talman! Vänsterpartiet har röstat för ett flertal av de förslag
            som nu gör att svenska företag klarar sig. Jag skulle säga att
            korttidspermitteringarna är viktigast. De har använts flitigt
            också av våra större företag. Jag pratade med mina gamla arbetskamrater
            på Volvo senast i går. En del av dem har varit korttidspermitterade.
            Detta är bra, riktade stöd, som räddar svenska jobb och gör att
            företagen överlever.
          </note>
          <note>
            Jag tycker att man också ska se lite större på detta. Om man
            gör som Liberalerna förespråkar blir det så att när företagen
            gör vinst går den till företagens ägare. När företagen gör förlust
            skickas den till skattebetalarna. Det är inte så marknadsekonomi
            ska fungera. Med ett sådant system över ­ lag kommer företagen
            att ta större risker. Det är rimligt att man har ett eget ekonomiskt
            ansvar även i mycket svåra tider, framför allt om man har miljarder
            i kassakistan. Då får man ta lite ur den kassakistan först, innan
            man tar pengar från metallarbetare och undersköterskor.
          </note>
          <note type="speaker">
            Anf. 110 EBBA BUSCH (KD):
          </note>
          <note>
            Fru talman! Krisen är inte över; det märks inte minst inom sjukvården.
            Om vi inte får en snar vändning riskerar vi uthålligheten hos
            svensk vårdpersonal. Ända sedan coronaviruset nådde Sverige har
            sjukvårdspersonalens arbetsbelastning varit omänsklig. Många har
            tvingats flytta mellan olika avdelningar, olika arbetslag och
            olika enheter. De har tvingats leva med sin egen och anhörigas
            ständiga oro för att de själva ska smittas medan de hjälper andra.
          </note>
          <note>
            Det som vårdpersonalen nu upplever kan liknas vid att springa
            ett maratonlopp i samma fart som ett hundrameterslopp. Det fungerar
            ett tag, men i längden förstår alla att det är ohållbart. Och
            det kommer att vara ett långt lopp, för när coronapandemin är
            över finns en stor skuld av uppskjuten vård kvar att hantera –
            en vårdskuld.
          </note>
          <note>
            Jag tror att några har förstått att det jag mest av allt hoppas
            i dag är att alla partier lovar att sätta sig ned och förhandla
            fram ett krispaket för vården och vårdpersonalen. Vi har ju lyckats
            göra detta för näringslivet och företagen, och det har varit bra.
            Men nu behövs ett krispaket för sjuksköterskorna, undersköterskorna
            och läkarna. Om alla vårdens hjältar efter semestern omedelbart
            kastas in i nya flyttkaruseller och nya övertidsveckor kommer
            sjukskrivningarna att skena. Patienterna kommer att ta skada,
            och förtroendet för sjukvården riskerar att falla.
          </note>
          <note>
            Tiden är knapp då sommarlovet redan håller på att dra igång.
            Vårdpersonalen behöver vår hjälp nu – i höst kan det vara för
            sent.
          </note>
          <note type="speaker">
            Anf. 111 Statsminister STEFAN LÖFVEN (S) replik:
          </note>
          <note>
            Fru talman! Under denna kris har vi sett stora brister i äldreomsorgen.
            Personal med symtom har inte vågat stanna hemma. Vi har haft brister
            i hygienrutiner. Det är också stora skillnader mellan olika delar
            av vårt land – ett femtiotal avlidna i Malmö och närmare ett tusen
            i Stockholm.
          </note>
          <note>
            Om några dagar kommer Inspektionen för vård och omsorg att peka
            på bristerna och vad som behöver rättas till. Sedan ska naturligtvis
            också coronakommissionen se över varför så många har avlidit just
            på äldreboenden.
          </note>
          <note>
            Detta hindrar dock inte oss från att här och nu stärka äldreomsorgen
            långsiktigt. Det är därför vi genomför ett omsorgslyft. Regeringen
            skjuter alltså till stora resurser, men det är ute i kommunerna
            som jobbet de facto görs.
          </note>
          <note>
            Efter den granskning som IVO kommer med nästa vecka, kan våra
            partier då vara överens om att vi hjälps åt att rätta till de
            brister som hittas inom äldreomsorgen i de olika kommunerna?
          </note>
          <note type="speaker">
            Anf. 112 EBBA BUSCH (KD) replik:
          </note>
          <note>
            Fru talman! Det korta svaret på den frågan är ja. Jag tror att
            det i den kris vi har varit och fortfarande är inne i och kommer
            att behöva hantera under lång tid framöver i våra kommuner är
            helt nödvändigt att vi, oavsett de slutsatser man nu kommer fram
            till, hjälps åt – både från nationell nivå för att stötta den
            lokala nivån och från lokal nivå för att larma om såväl bristerna
            hittills under coronapandemin som det som behöver stärkas framåt.
          </note>
          <note type="speaker">
            Anf. 113 Statsminister STEFAN LÖFVEN (S) replik:
          </note>
          <note>
            Fru talman! Det var ett välkommet besked. Vi är överens om att
            äldreomsorgens brister behöver hanteras med rejäl handlingskraft.
            Precis som Ebba Busch säger handlar det om den nationella nivån,
            där vi måste se till att det finns resurser, men också om den
            lokala nivån, som måste se till att det finns stark äldreomsorg
            runt om i vårt land.
          </note>
          <note>
            Jag tackar för det beskedet. Vi avvaktar IVO:s rapport och gör
            vårt bästa utifrån den för att se till att äldreomsorgen stärks
            på bästa möjliga sätt.
          </note>
          <note type="speaker">
            Anf. 114 EBBA BUSCH (KD) replik:
          </note>
          <note>
            Fru talman! Jag har inget att erinra mot statsministerns beskrivning
            och understrykande, utan detta är ett tillägg om att vi, i den
            situation vi nu har varit i med en global pandemi som också nått
            Sverige med stor kraft, ser att en del av de vanliga rutiner och
            ansvarsnivåer som vi är vana vid att kunna luta oss mot inte alltid
            fungerar. Där behöver vi nu ha stor ödmjukhet inför den kommande
            tiden. Kanske krävs ytterligare åtgärder där vi från nationell
            nivå behöver stötta med mer politisk vägledning vad gäller antingen
            riktlinjer eller faktiska beslut för att se till att det som vi
            alla är överens om – våra gemensamma goda intentioner – också
            blir av nu när mycket är satt på undantag och kommer att förbli
            annorlunda under lång tid framöver.
          </note>
          <note type="speaker">
            Anf. 115 JONAS SJÖSTEDT (V) replik:
          </note>
          <note>
            Fru talman och Ebba Busch! Vi har haft en förfärande hög dödlighet
            i corona på våra äldreboenden. Stockholm har varit lite av ett
            epicentrum för detta. En stor andel av de avlidna i Sverige är
            tyvärr kopplade till äldreomsorgen i Stockholm.
          </note>
          <note>
            I Stockholms kommun är det borgerlig majoritet, och Kristdemokraterna
            har ett särskilt ansvar för äldreomsorgen. Det har skett en del
            saker där som jag menar inte är så bra. Det har gjorts neddragningar
            och införts generella effektiviseringskrav. Man tog bort krav
            på fasta heltidsanställningar inom hemtjänsten, vilket försvårade
            situationen. Borgerligheten röstade 2016 mot krav på arbetskläder
            och omklädningsrum inom hemtjänsten. Det är viktigt att till exempel
            inte behöva åka kollektivt i sina arbetskläder och att kunna byta
            dem när de har fått något på sig.
          </note>
          <note>
            Min fråga till Ebba Busch Thor är: Menar hon att den borgerliga
            majoriteten och Kristdemokraterna borde ha gjort på annat vis
            i äldreomsorgen i Stockholm?
          </note>
          <note type="speaker">
            Anf. 116 EBBA BUSCH (KD) replik:
          </note>
          <note>
            Fru talman! Jag tror att det är väl känt för alla partiledare
            att man ibland, om man själv hade fortsatt som kommunalråd och
            inte, som i mitt fall, blivit partiledare, hade gjort annorlunda
            än sina lokala politiker.
          </note>
          <note>
            Några saker vill jag dock understryka vad gäller Stockholm. Man
            har till exempel höjt ersättningen inom hemtjänsten. Man har haft
            resonemang om att till exempel kostnader för kläder till personalen
            ska täckas in. Det kan dividera s om vad som är rätt väg. Man
            har också till exempel omformulerat målet om att öka antalet fasta
            tjänster, med den väldigt tydliga ambitionen att få ned antalet
            timanställningar.
          </note>
          <note>
            Jag vill understryka att det nu finns delar där vi från nationell
            nivå faktiskt måste säga: Ni har gjort mycket i kommunerna, men
            det har inte varit tillräckligt. Jag skulle vilja se ett omställningsstöd
            från nationell nivå för att omvandla timanställningar till fasta
            anställningar.
          </note>
          <note type="speaker">
            Anf. 117 JONAS SJÖSTEDT (V) replik:
          </note>
          <note>
            Fru talman! Jag är helt överens – vi måste se till att de som
            i dag är timanställda blir fast anställda och får yrkesutbildning
            inom äldreomsorgen. Målsättningen ska vara att alla får det.
          </note>
          <note>
            Men jag menar att det ändå finns ett särskilt ansvar när det
            gäller den borgerliga politik där man alltid ska pressa kostnaderna,
            som man har gjort i Stockholm. Man skär ned på en redan anorektisk
            äldreomsorg så att den blir skör. Ni röstade faktiskt nyligen
            mot krav på att omvandla osäkra anställningar i hemtjänsten i
            Stockholms kommun , Ebba Busch. Jag tycker att det är orimligt
            att man inte röstade för rätt till arbetskläder och omklädningsrum.
            Jag hoppas att vi alla kan dra lärdomarna av detta – att inte
            vara för snåla mot den gemensamma äldreomsorgen utan låta den
            kosta vad den ska kosta.
          </note>
          <note type="speaker">
            Anf. 118 EBBA BUSCH (KD) replik :
          </note>
          <note>
            Fru talman! Jag instämmer i mycket av detta, och därför tycker
            jag att det är viktigt att påpeka att Stockholm, där läget var
            svårt med stor smittspridning jämfört med övriga Sverige, valde
            att till exempel införa besöksförbud tolv dagar innan det nationella
            kom. Det var ett svårt beslut att ta på lokal nivå. Stockholms
            stad har, liksom andra kommuner, också drabbats hårt av otydligheten
            kring till exempel skyddsutrustning. Det är bara att ta del av
            Kommunals rapporter om detta. Det är också viktigt att understryka
            att man har höjt ersättningen för hemtjänsten i Stockholm, till
            exempel.
          </note>
          <note>
            Vi vill dock fortsätta att prioritera äldreomsorgen, både i reformer
            som gör skillnad och i kronor och ören. Därför var det anmärkningsvärt
            att januaripartierna förra våren valde att dra ned den nationella
            budgeten för äldreomsorgen med 310 miljoner.
          </note>
          <note>
            Jag ser fram emot mer resurser och fler reformer som kan göra
            skillnad för äldreomsorgen.
          </note>
          <note type="speaker">
            Anf. 119 Miljö- och klimatminister ISABELLA LÖVIN (MP) replik:
          </note>
          <note>
            Fru talman! Den senaste tiden har vi via nyheter och sociala
            medier sett fruktansvärda bilder av hur rasismen inom den amerikanska
            polisen har släckt ytterligare ett liv. Många av oss har känt
            ilska och uttryckt vårt stöd för dem som står upp mot förtrycket,
            så även Ebba Busch.
          </note>
          <note>
            Det är bra att Ebba Busch skriver i sina sociala medier att svarta
            liv räknas. Men den typen av uttalanden måste också avspegla vilka
            politiska val man gör. Alldeles nyss såg vi Ebba Busch här i kammaren
            bjuda in Jimmie Åkesson och SD till samarbete.
          </note>
          <note>
            Sverigedemokraterna är inget vanligt parti. Det var inte länge
            sedan vi hörde en av partiets högsta företrädare uttala att varken
            samer eller judar är svenskar.
          </note>
          <note>
            Min fråga till Ebba Busch är: Hur resonerar du när du är villig
            att ge inflytande till ett parti som Sverigedemokraterna samtidigt
            som du säger dig stå upp för alla människors lika värde?
          </note>
          <note type="speaker">
            Anf. 120 EBBA BUSCH (KD) replik:
          </note>
          <note>
            Fru talman! Jag resonerar p å samma sätt som jag gör när vi har
            suttit ned och pratat med Miljöpartiet. Trots en del olika politiska
            ingångar i flera politiska frågor vet jag utifrån vår kristdemokratiska
            ideologi, våra grundläggande värderingar och hela vårt existensberättigande
            i politiken, i stort och i Sverige, som en motkraft till kommunismen
            och nazismen efter andra världskriget, som byggde på att göra
            skillnad på människor, precis var gränsen går. Jag vet vilka frågor
            jag är beredd att prata med vilka partier om och hur långt jag
            är beredd att förhandla.
          </note>
          <note>
            Samma sak gäller oavsett om jag förhandlar i enskilda frågor
            med Vänsterpartiet, Miljöpartiet eller Sverigedemokraterna.
          </note>
          <note>
            Sedan är det en skillnad för min del vilka partier jag är beredd
            att sitta i regering med. Även om Miljöpartiet och KD kan göra
            upp i många frågor, tror jag att det skulle vara svårare för oss
            att sitta i regeringsställning tillsammans eftersom vi står längre
            ifrån varandra politiskt. Samma sak gäller till exempel Sverigedemokraterna.
          </note>
          <note type="speaker">
            Anf. 121 Miljö- och klimatminister ISABELLA LÖVIN (MP) replik:
          </note>
          <note>
            Fru talman! Jag förstår att Ebba Busch tycker att Miljöpartiet
            och Sverigedemokraterna är ungefär lika otänkbara. Men det finns
            en stor skillnad mellan våra och Sverigedemokraternas rötter.
            Sverigedemokraterna har nyligen ändrat i sitt partiprogram och
            bytt ut dunkla teorier om nedärvda essenser mot lika grumliga
            resonemang om det biologiska arvet och medfödd egoism. Jag tror
            inget annat parti ägnar så mycket kraft åt att förklara människors
            påstådda medfödda natur i sitt politiska program som Sverigedemokraterna
            gör. Det är verkligen en unken dunst av biologi från förr på de
            sidorna.
          </note>
          <note>
            Om du, Ebba Busch, vill samarbeta med Sverigedemokraterna, kan
            du nämna en enda sverigedemokratisk reform som skulle gör a livet
            bättre för rasifierade, asylsökande, flyktingar och ensamkommande
            och världen tryggare och där mänskliga rättigheter står i centrum?
          </note>
          <note type="speaker">
            Anf. 122 EBBA BUSCH (KD) replik:
          </note>
          <note>
            Fru talman! Låt mig göra en konsumentupplysning à la Löfven.
            Jag är partiledare för Kristdemokraterna, inget annat parti. Jag
            är ganska trött på retoriska grepp där man vill ställa mig till
            svars för enskilda uttalanden från andra partier.
          </note>
          <note>
            Min ryggrad förändras inte utifrån vem jag talar med. Jag kommer
            inte att recensera Sverigedemokraternas politik. Jag kommer att
            stå för min politik och se om det finns möjlighet att göra skillnad
            för personalen i äldreomsorgen och Sveriges äldre och om det finns
            möjlighet att göra skillnad för dem som sliter i sjukvården och
            patienterna som behöver vård. Om Sverigedemokraterna har ett engagemang
            och vill göra upp i den frågan är jag beredd att göra det – för
            Sveriges bästa och utifrån vår kompass och våra värderingar. Detta
            engagemang skulle jag vilja se från Miljöpartiet också.
          </note>
          <note>
            På detta sätt skulle jag önska att debatten om Black lives matter
            och hur vi står upp mot antirasism används framöver.
          </note>
          <note>
            (Applåder)
          </note>
          <note type="speaker">
            Anf. 123 JOHAN PEHRSON (L):
          </note>
          <note>
            Fru talman! Oavsett var i landet vi bor ska vi ha rätt till en
            äldreomsorg präglad av trygghet, integritet och värdighet. Denna
            pandemi har blottlagt Sveriges otillräckliga äldreomsorg. Vittnesmålen
            från anhöriga till årsrika skär in i benmärgen på oss. Äldreomsorgen
            brister för många just i trygghet, integritet och värdighet.
          </note>
          <note>
            På 80-talet kämpade vi liberaler för människors rätt till ett
            eget rum i äldreomsorgen. Nu behövs egna team för dem som har
            hemtjänst. Det är orimligt att en äldre, skör person ska behöva
            möta 10–20 nya ansikten i veckan, oavsett pandemi.
          </note>
          <note>
            Äldre och personal behöver förstå varandra. De som jobbar i äldreomsorgen
            ska ha tillräckliga kunskaper i svenska, och kommunerna ska ge
            den utbildning som behövs.
          </note>
          <note>
            De äldre ska kunna vara trygga i äldreomsorgen, men även personalen.
            Detta hänger ihop. Goda villkor för äldreomsorgen är bättre också
            för personalen, och personal som är trygg och trivs har bättre
            förutsättningar att göra ett bra jobb. Äldreomsorgslyftet är en
            bra början för fler undersköterskor och sjuksköterskor.
          </note>
          <note>
            Vi vill också ha mer kunskap i äldreomsorgen, så det behövs fler
            läkare. Vi vill att det åter ska bli möjligt att anställa läkare
            i äldreomsorgen. Vi tror att det är rätt väg för att ge bäst vård
            och omsorg på plats. Vi tror också att det behövs ett nationellt
            kunskapscentrum för ökad kunskap om äldreomsorgen och dess utmaningar
            framöver, för det kommer att bli tufft oavsett om vi skjuter till
            mer resurser.
          </note>
          <note>
            Liberalerna är ett parti som genom hela sin historia har drivit
            på för de mest utsatta och för en bättre äldreomsorg. Det tänker
            vi fortsätta med.
          </note>
          <note type="speaker">
            Anf. 124 Statsminister STEFAN LÖFVEN (S) replik:
          </note>
          <note>
            Fru talman! Under våren har regeringen lagt fram en rad extra
            ändringsbudgetar för att hantera krisen. Under detta arbete har
            vi haft ett nära och gott samarbete med Liberalerna, och det tackar
            jag för.
          </note>
          <note>
            Det är ingen hemlighet att vi ibland har lite olika utgångspunkter
            och prioriteringar. Men så ska det vara; så ser politiken ut.
            Samarbete är ett givande och tagande, och vi har lagt ned mycket
            arbete och fått fram många bra och nödvändiga åtgärder för att
            hantera denna kris.
          </note>
          <note>
            Krisen visar på stora behov av satsningar på vård, äldreomsorg
            och skola, och jag hoppas att vi kan vara överens om att välfärden
            måste kom ­ ma först i den politiska prioriteringen, också när
            vi ska återstarta ekonomin.
          </note>
          <note>
            Delar Liberalerna synen att behoven i välfärden är stora och
            att det är det vi ska prioritera?
          </note>
          <note type="speaker">
            Anf. 125 JOHAN PEHRSON (L) replik:
          </note>
          <note>
            Fru talman! Ja, Liberalerna delar uppfattningen att välstånd
            skapas genom arbete och duktiga svenska företag, som inte minst
            kan exportera. Det är så man skapar resurser och kan ta in skatt
            till det som är viktigt.
          </note>
          <note>
            Välfärden är givetvis central. Jag nämnde nyss Äldreomsorgslyftet
            som något som kommer att kosta. Liberalerna har ännu högre ambitioner,
            så vi är såklart beredda att finansiera detta.
          </note>
          <note>
            Men jag ser också att vi kommer att ha en klassisk konflikt –
            hur vi ska återskapa nya resurser i svensk ekonomi. En del säger:
            Höj skatterna! Vi tillhör inte dem. Vi tror att det är viktigt
            att fokusera på företagsamheten. Det är så man får nya jobb, det
            är så man får växande företag och det är så man får nya skatteintäkter
            i Sverige.
          </note>
          <note>
            Vi i Liberalerna pekar också grovt på vårt återstartsprogram.
            Vi tittar på vikten av en bra forskningsproposition, för dagens
            forskning och framtidens välfärd. Vi tittar på bostadsrenoveringar,
            och vi kommer att titta på infrastruktursatsningar som är helt
            nödvändiga, som bygger Sverige starkt och som på lång sikt är
            bra också för välfärden.
          </note>
          <note type="speaker">
            Anf. 126 Statsminister STEFAN LÖFVEN (S) replik:
          </note>
          <note>
            Fru talman! Det gläder mig att Liberalerna också ser behoven.
            Det gäller vad vi gör nu under krisen, men vi tittar också framåt
            på vad som långsiktigt ska göras. Vi har stora behov att täcka
            i vår välfärd, och jag ser fram emot det fortsatta samarbetet.
          </note>
          <note>
            Jag håller med om analysen att det är skatteintäkter genom arbete
            som är grunden. Det är därför vi måste se till att ekonomin återstartas
            med sikte på att få så många människor som möjligt i arbete så
            snabbt som möjligt. Då är de investeringar vi gör i välfärden
            viktiga, liksom konsumtionen inom det offentliga, alltså sjukvård,
            omsorg och så vidare.
          </note>
          <note>
            Liberalerna är rädda för höjda skatter, och då kan man fundera:
            Är det tid för stora skattesänkningar framöver? Jag menar att
            den tiden inte är nu, utan nu är det tid att se till att vår välfärd
            fungerar. Då har vi inte råd med stora skattesänkningar.
          </note>
          <note type="speaker">
            Anf. 127 JOHAN PEHRSON (L) replik:
          </note>
          <note>
            Fru talman! Tack för frågan, statsministern! Absolut! Vi har
            nu ägnat oss åt att rädda så mycket vi kan av de välståndsskapande
            krafterna, förutom att se till att människor har mat på bordet,
            har trygghetssystem som fungerar och har lättare att komma med
            i a-kassan och så vidare. Detta har varit rimligt, och stora satsningar
            har gjorts i den offentliga sektorn för att människor ska kunna
            klara uppgifterna i vården, i skolan och, för den delen, inom
            rättsväsendet.
          </note>
          <note>
            Nu ska vi snart summera. Vi kommer att börja göra detta under
            sommaren. Och vi ska titta på höstens budget. Det håller vi på
            med, för att vara helt ärliga. Där finns utrymme att göra tillfälliga
            saker. Jag tycker att saker som görs under krisen ska vara just
            tillfälliga.
          </note>
          <note>
            Jag har också uppfattat att inte minst finansministern från regeringens
            sida har varit inne på att hitta utrymme för att kickstarta ekonomin.
            Vi vet inte i vilken omfattning detta kan behövas, och då kan
            det vara tillfälliga skattesänkningar som ska göras. På lång sikt
            tror jag dock att det är viktigare att vi fokuserar på ökade skatteintäkter
            än på höjda skatter. Det brukar vara den bästa vägen.
          </note>
          <note type="speaker">
            Anf. 128 EBBA BUSCH (KD) replik:
          </note>
          <note>
            Fru talman! Det råder personalbrist på intensivvårdsavdelningar
            och coronaavdelningar. Vårdpersonal från andra avdelningar får
            nu rycka in och avlasta. Men det höga tempot gör att man inte
            alltid hinner med in ­ skolningen. Enligt neonatalsköterskan Rosanna
            Svensson blev det som en chock att lära sig ny utrustning och
            inte känna några kollegor. Det sa hon till SVT efter sitt första
            pass, när hon hade blivit inslängd på en corona ­ avdelning.
          </note>
          <note>
            Jag vet att Liberalerna värnar både personal och patienter, och
            nu behöver dessa mer. Kan vi enas om att uppmana statsministern
            att samla alla partier för att ta fram ett krispaket för vårdpersonalen
            här och nu? I höst kan det vara för sent.
          </note>
          <note type="speaker">
            Anf. 129 JOHAN PEHRSON (L) replik:
          </note>
          <note>
            Fru talman! Vi i Liberalerna har ingenting emot att fler partier
            deltar också framöver. De partiledarsamtal som har hållits regelbundet
            för att hantera den akuta krisen kan mycket väl övergå i att vi
            tittar på hur vi ska göra för att lösa de problem som finns.
          </note>
          <note>
            Jag möter också den bilden. Jag träffar bekanta och nära vänner
            som gör insatser. Det är personer som lämnar läkemedelsindustrin,
            där det är lite svårt att boka möten, för att jobba på akuten.
            De är imponerade över det arbete och de hjältar som nu utför fantastiska
            insatser för att rädda människoliv och lindra smärta.
          </note>
          <note>
            Jag tycker att det är klart intressant. Jag vill dock understryka
            att det är hårda pengar till regionerna som är avgörande, för
            det är så man kan se till att krislöneavtal och rimliga övertidsersättningar
            betalas till de människor som nu kanske väljer att ställa in sin
            semester. Överallt där jag träffar re ­ gionpolitiker och där
            Liberalerna är med och påverkar handlar det om att se till att
            människor får andrum och lite sommarsemester.
          </note>
          <note type="speaker">
            Anf. 130 EBBA BUSCH (KD) replik:
          </note>
          <note>
            Fru talman! Jag uppskattar verkligen engagemanget från Liberalerna
            och uppfattar att det finns en öppenhet för att mana till möten
            för att förhandla fram ett krispaket. Jag vill understryka att
            detta måste till under innevarande år.
          </note>
          <note>
            Jag vill också understryka det som statsminister Stefan Löfven
            och finansminister Magdalena Andersson har sagt så många gånger:
            Pengar är inte problemet. Om det behövs mer medel från statlig
            nivå för att lösa det på regionernas nivå ska de vara trygga med
            att de har det. Och jag är trygg med det besked som jag har fått
            från regeringen i denna fråga, men nu handlar det om att säkerställa
            hur det faktiskt ser ut i regionerna. Vi har inte koll på om de
            kommer att klara semestrarna. Vi vet att regionerna inte har en
            fullvärdig plan för att säkerställa att det blir ett rimligt andrum
            när personal kommer tillbaka efter semestern. För att säkerställa
            att detta blir av skulle jag vilja att vi, nu när regionerna och
            även många lokalpolitiker jobbar så tungt, samlas kring förslag
            och reformer i ett krispaket.
          </note>
          <note type="speaker">
            Anf. 131 JOHAN PEHRSON (L) replik:
          </note>
          <note>
            Fru talman! Tack, Ebba Busch! Jag tycker att det låter helt rimligt.
            Jag vill understryka att vi här i kammaren jobbar strukturellt
            och tänker på hur detta ska organiseras. Det är något som blir
            naket i denna kris – att den statliga styrningen av regionerna
            är otillräcklig. Man har tvingats ta ett starkare grepp, men det
            kanske har varit för sent. Det tycker definitivt Ebba Busch, och
            jag kan till viss del hålla med om det.
          </note>
          <note>
            Vi ser samma sak i äldreomsorgen. Vi har 290 kommuner, och många
            kämpade redan före pandemin med att försöka få sin verksamhet
            att funka. Det har nyligen kommit utredningar om att effektivisera
            och om hur kommunerna ska se ut i framtiden. När det gäller starkare
            statlig styrning: Bygg på pengarna, men lita på professionen!
            Det är de som kan bedriva sjukvård. Jag kan sätta på plåster på
            ungarna, men jag är otroligt dålig på att ge covidvård, kan jag
            säga.
          </note>
          <note type="speaker">
            Anf. 132 Miljö- och klimatminister ISABELLA LÖVIN (MP):
          </note>
          <note>
            Fru talman! När Vårdförbundet förra året frågade sina medlemmar
            om de funderar på att lämna sina yrken var det nästan hälften
            som svarade att ja, det gör de, främst på grund av dålig arbetsmiljö.
          </note>
          <note>
            Psykisk ohälsa är det främsta skälet till sjukskrivningar i dag.
            Det är inte hållbart. Det är ett gigantiskt slöseri med människor
            och med samhällets resurser och ett uruselt betyg på arbetsmiljön.
          </note>
          <note>
            Coronakrisen har verkligen lyft upp de vård- och omsorgsanställda
            i ljuset. De sliter dag och natt och kvällar och helger med att
            ta hand om de sjuka och svaga. Jag vill verkligen tacka dem för
            alla deras enorma insatser under denna svåra tid. Vi måste se
            till att dessa hjältar och hjältinnor får mer än applåder och
            att vi långsiktigt skapar en bättre och mer hållbar arbetsmiljö.
            Det är viktigt här och nu, men det är också viktigt inför framtiden.
          </note>
          <note>
            Vi ser ett stort behov av mer personal och att fler ska vilja
            söka sig till anställningar inom vård och omsorg. För att uppnå
            detta måste arbetsvillkoren bli bättre. Miljöpartiet vill därför
            införa en särskil d hållbarhetspott på en halv miljard kronor
            över tre år som ska ge större möjlighet till återhämtning och
            större flexibilitet för de anställda. Att investera och satsa
            på personalens arbetsvillkor är att investera i en bättre sjukvård
            och omsorg.
          </note>
          <note>
            Vi vill också förlänga Äldreomsorgslyftet, som innebär utbildning
            på betald arbetstid och möjlighet till fler fasta anställningar
            och en bättre arbetsmiljö. Ingen ska känna sig ensam på jobbet,
            och alla ska orka vara medmänniska även på jobbet, särskilt de
            som jobbar med äldre och sjuka. Coronakrisen har blottat många
            av samhällets sårbarheter. Vi kan inte gå vidare som tidigare
            efter krisen. Vi har nu tid för omstart, och vi måste tänka om
            och välja en annan väg.
          </note>
          <note type="speaker">
            Anf. 133 ULF KRISTERSSON (M) replik:
          </note>
          <note>
            Fru talman! Mitt intryck är att det råder en allt bredare enighet
            om att Sverige behöver en stram invandringspolitik under en lång
            tid om vi ska ha någon chans att klara av de integrationsproblem
            som vi har.
          </note>
          <note>
            Nu går migrationsutredningen in på sitt sista varv. Mitt intryck
            är att Miljöpartiet verkar stå i vägen för varje skärpning av
            en långsiktig svensk migrationspolitik och därmed stå i vägen
            för en överenskommelse som blir bred – inte volymmål, inte effektivt
            återvändande, inte fler förvarsplatser och inte ens tillfälliga
            uppehållstillstånd med krav på egen försörjning.
          </note>
          <note>
            Min enkla fråga är: Kommer Miljöpartiet att stoppa regeringen
            i att lägga fram ett förslag som speglar en bred majoritet för
            en hållbar migra ­ tionspolitik?
          </note>
          <note type="speaker">
            Anf. 134 Miljö- och klimatminister ISABELLA LÖVIN (MP) replik:
          </note>
          <note>
            Fru talman! Jag tackar Ulf Kristersson för frågan.
          </note>
          <note>
            Jag vill börja med att påminna om att den så kallade tillfälliga
            lagen som vi kom överens om 2015 lägger Sverige på en lägstanivå
            i EU. För Miljöpartiet och för regeringen är det viktigt att vi
            ska ha en långsiktig, human och rättssäker flykting- och migrationspolitik.
            Miljöpartiet deltar på dessa villkor och med dessa ingångar i
            Migrationskommittén. Vi vill se en långsiktig, rättssäker och
            human flykting- och migrationspolitik.
          </note>
          <note>
            Vi ser inga tecken på att krigen i världen kommer att avklinga
            under den närmaste tiden. Människor kommer att tvingas fly, precis
            som alla de hundratusentals människor som har flytt från kriget
            i Syrien. Det måste finnas länder som kan ta emot de människor
            som flyr. Det finns ingen volymgräns för mänskligt lidande. Så
            länge det inte gör det måste vi också stå upp för solidaritet.
          </note>
          <note type="speaker">
            Anf. 135 ULF KRISTERSSON (M) replik:
          </note>
          <note>
            Fru talman! Miljöpartiet är förvisso ett ganska litet parti och
            långt ifrån den breda huvudfåra som numera finns i svensk invandringspolitik.
            Det är inte därför som jag ställer frågan utan för att Miljöpartiet
            i praktiken har vetorätt mot varje proposition som ska läggas
            fram. För alla andra i Migrationskommittén är det helt avgörande
            att veta om eventuella kompromisser och överenskommelser bara
            är en pappersprodukt som därefter ska förhandlas med Miljöpartiet
            i regeringsställning, eller om man kan göra upp på allvar om riktig
            och skarp politik som förändrar svensk invandringspolitik. Där
            vill vi veta om svaret är ja eller nej.
          </note>
          <note type="speaker">
            Anf. 136 Miljö- och klimatminister ISABELLA LÖVIN (MP) replik:
          </note>
          <note>
            Fru talman! Det var inte länge sedan Miljöpartiet och Moderaterna
            var ense om att ge till exempel barn till papperslösa rätt till
            skolgång och att vi också ska ha undantag och ventiler för särskilt
            ömmande skäl. Det var en tid när partiledaren talade om att öppna
            våra hjärtan för dem som faktiskt behöver skydd och stöd.
          </note>
          <note>
            Jag kan inte se att omvärlden har förändrats särskilt mycket
            till det bättre sedan dess. Vi ska inte beskriva alla dem som
            har kommit till vårt land bara som ett problem. En av fyra som
            jobbar inom vården i dag är utlandsfödd. Var tredje läkare är
            utlandsfödd. Det är inte så att vi har ett högre syfte att vi
            ska stänga människor ute och inte ge dem en chans att också etablera
            sig, skapa en bättre framtid och hjälpa till i Sverige.
          </note>
          <note>
            Miljöpartiet deltar i diskussionerna i Migrationskommittén. Vi
            hoppas att vi kan få en gemensam syn på en långsiktig, human och
            rättssäker migrationspolitik. Det förtjänar både Sverige och de
            som flyr från krig och konflikter.
          </note>
          <note type="speaker">
            Anf. 137 JIMMIE ÅKESSON (SD) replik:
          </note>
          <note>
            Fru talman! Jag lyssnade faktiskt inte så mycket på vad Isabella
            Lövin sa. Men jag lyssnade på vad hon sa i replikskiftet med Ebba
            Busch tidigare. Jag tycker att det är lite anmärkningsvärt, fru
            talman, att man väljer att ta replik här i kammaren på ett parti
            och sedan i denna replik attackerar ett helt annat parti. Jag
            tycker inte att vi ska göra så här. Det är fult, ohederligt och
            anstår inte någon, och definitivt inte ett statsråd i vårt rike,
            att agera på det sättet.
          </note>
          <note>
            Till saken: Menar Miljöpartiet och Isabella Lövin på riktigt
            att det faktum att hundratusentals, och sannolikt miljoner, människor
            i vårt land är oroliga för den ansvarslösa invandringspolitik
            som Isabella Lövins egen regering och andra regeringar har bedrivit
            i Sverige i decennier är samma sak som att förespråka rasism och
            polisvåld? Är det en allvarlig uppfattning som Miljöpartiet har?
          </note>
          <note type="speaker">
            Anf. 138 Miljö- och klimatminister ISABELLA LÖVIN (MP) replik:
          </note>
          <note>
            Fru talman! Jag tackar Jimmie Åkesson för frågan. Sverigedemokraterna
            uttrycker mycket konstiga ståndpunkter i sitt partiprogram som
            är baserade på att det finns vissa biologiska skillnader mellan
            oss människor. Det tycker jag är mycket oroande ståndpunkter.
            Det är värt att lyfta fram det när andra partier vill låtsas som
            att Sverigedemokraterna är ett parti som alla andra.
          </note>
          <note>
            Jag tycker att vi ska ha en långsiktigt hållbar migrations- och
            flyktingpolitik och framför allt att vi måste ge människor en
            chans att etablera sig och integrera sig i det svenska samhället.
            Jag anser inte att denna ståndpunkt är lika med rasism – absolut
            inte.
          </note>
          <note>
            Vi måste se till att vi har ett öppet samhälle där vi står upp
            för mänskliga rättigheter. Nästa gång är det kanske vi som tvingas
            fly. Det är det som migrationspolitiken baseras på.
          </note>
          <note type="speaker">
            Anf. 139 JIMMIE ÅKESSON (SD) replik:
          </note>
          <note>
            Fru talman! Jag håller med Isabella Lövin om att vi inte ska
            dela in människor och värdera människor baserat på biologiska
            egenskaper.
          </note>
          <note>
            Miljöpartiet har en riksdagsledamot som såvitt jag vet fortfarande
            tillhör Miljöpartiet och som vill att Statistiska centralbyrån
            ska registrera vår befolkning utifrån etnisk tillhörighet och
            hudfärg. Det går tvärtemot det som Isabella Lövin just sa här.
          </note>
          <note>
            I vårt parti hade en sådan person blivit utesluten fortare än
            kvickt. Gör Miljöpartiet också så? Utesluter Miljöpartiet människor
            som vill registrera befolkningen baserat på etnisk tillhörighet
            och hudfärg, eller får man fortsätta företräda Miljöpartiet i
            Sveriges riksdag om man har denna uppfattning?
          </note>
          <note type="speaker">
            Anf. 140 Miljö- och klimatminister ISABELLA LÖVIN (MP) replik:
          </note>
          <note>
            Fru talman! Det är självklart så att Miljöpartiet inte tycker
            att vi ska registrera människor utifrån hudfärg eller etnisk tillhörighet.
            Däremot kan det finnas en diskussion kring huruvida man behöver
            kunna ha en tydligare bild av hur orättvisor och ojämlika villkor
            drabbar olika grupper inom befolkningen. Denna diskussion finns
            inte minst i USA och i andra länder. Men det är inte en uppfattning
            som Miljöpartiet har. Vi är däremot förstås helt medvetna om att
            det finns väldigt olika förutsättningar för olika medborgare och
            grupper beroende på vilken härkomst man har, vilket kön man har
            eller om man har en funktionsnedsättning eller liknande. Denna
            diskussion måste kunna fortgå men med utgångspunkt från alla människors
            lika värde. Det är det som är det absolut centrala i hur Miljöpartiet
            ser på människor.
          </note>
          <note type="speaker">
            Anf. 141 JONAS SJÖSTEDT (V) replik:
          </note>
          <note>
            Fru talman! Det finns ett tydligt samband mellan sexuella trakasserier
            och otrygga anställningar. Arbetsmiljöverkets studier visar att
            de som har otrygga jobb oftare utsätts för sexuella trakasserier.
            Det var en viktig debatt i samband med metoo-kampanjen, och flera
            fackförbund har påpekat detta.
          </note>
          <note>
            Detta är en av de saker som man nu måste väga in när regeringen
            vill slå sönder anställningstryggheten i Sverige och när den utredning
            kommer som så allvarligt urholkar fackföreningsrörelsens möjligheter
            att försvara sina medlemmar vid uppsägningar.
          </note>
          <note>
            Jag undrar om Miljöpartiet har funderat över detta och om denna
            fråga är någonting som ni väger in när ni tar emot denna utredning?
            Jag tycker inte heller att Miljöpartiet riktigt har klivit ut
            och tagit denna debatt om lagen om anställningsskydd. Vad tycker
            Miljöpartiet? Står ni bakom utredningens förslag? Tycker ni att
            det är rimligt att det ska vara mer godtycke vid uppsägningar
            i Sverige?
          </note>
          <note type="speaker">
            Anf. 142 Miljö- och klimatminister ISABELLA LÖVIN (MP) replik:
          </note>
          <note>
            Fru talman! Jag tackar Jonas Sjöstedt för frågan. Det som Miljöpartiet
            hoppas och vill är att parterna ska kunna komma överens och att
            de samtal som nu förs leder fram till någonting.
          </note>
          <note>
            Det som vi ser är förstås att arbetsmarknaden har förändrats
            också i takt med teknisk utveckling. Det behövs mycket mer utveckling
            under ett långt arbetsliv – att man har möjlighet att kompetensutveckla
            sig på jobbet, att arbetsgivaren ska kunna ta detta ansvar och
            att man också kan behöva byta bransch mitt i livet. Det är mycket
            som händer. Det finns därför anledning att se över arbetstrygghetslagstiftningen.
            Men vi ser att just nu i coronakrisen behöver fokus vara på behovet
            av fasta anställningar inom vård och omsorg. Det är det stora
            som behöver prioriteras. Därför har vi också förslag om att fortsätta
            med Äldreomsorgslyftet och en särskild hållbarhetspott.
          </note>
          <note type="speaker">
            Anf. 143 JONAS SJÖSTEDT (V) replik:
          </note>
          <note>
            Fru talman! Jag delar uppfattningen att fasta anställningar ska
            vara det normala på svensk arbetsmarknad. Det är därför som det
            är så orimligt att det läggs fram en utredning som slår sönder
            anställningstryggheten för alla och som ger en sorts allmän provanställning,
            som en del fackförbund har uttryckt det.
          </note>
          <note>
            Om parterna inte kommer överens om denna utredning – de ska förhandla
            under hot – och det blir lagstiftning i Sveriges riksdag, är ni
            då för eller emot detta utredningsförslag? Vi vet att Centern
            och Liberalerna driver på för att det ska genomföras. Socialdemokraterna
            har börjat backa. Men från Miljöpartiet har jag inte hört någonting.
            Vad tycker ni om utredningsförslaget?
          </note>
          <note type="speaker">
            Anf. 144 Miljö- och klimatminister ISABELLA LÖVIN (MP) replik:
          </note>
          <note>
            Fru talman! Då har Jonas Sjöstedt kanske inte följt debatten
            så väldigt noga. Jag har uttalat att jag tycker att utredningens
            förslag inte är helt balanserat. Jag tycker att vi behöver ha
            ett lika stort fokus på arbetstagarnas situation på en varierad
            och mer flexibel och utsatt arbetsmarknad och att man måste lägga
            fram förslag som handlar om trygghet på jobbet. Jag delar alltså
            arbetsmarknadsministerns syn på förslaget från utredaren, men
            naturligtvis behöver vi fortsätta diskussionen.
          </note>
          <note>
            Det är dock kanske inte just denna debatt som Sverige behöver
            just nu. Nu ser vi att de skriande behoven på arbetsmarknaden
            handlar om fasta och trygga anställningar, inte minst för dem
            inom äldreomsorgen. Det är nämligen det som har lett till att
            arbetstagare tyvärr har gått till jobbet med smitta, eventuellt.
          </note>
          <note type="speaker">
            Anf. 145 EBBA BUSCH (KD) replik:
          </note>
          <note>
            Fru talman! Katja Fogelberg är intensivvårdssköterska på Huddinge
            sjukhus. Hon är en av dem som arbetar under krisavtal, och under
            pandemin har hon arbetat 12,5-timmarspass upp till fyra dagar
            i rad, iklädd skyddsmask och tung utrustning. Till Svenska Dagbladet
            säger hon: ” Det är svårt att beskriva hur jobbigt det är med
            utrustningen. Det kliar, masken klämmer. Den trycker på ögonen
            eller på näsryggen. Huden blir röd och smärtkänslig. ” Hon berättar
            hur kollegor använder badsvampar och plåster för att skydda de
            hudområden där skyddsutrustningen skaver.
          </note>
          <note>
            Miljöpartiets slogan är ”Tänk om” – så, tänk om vi kunde ge vårdperso
            ­ nalen det stöd de nu behöver. Kan vi enas om att uppmana statsministern
            att samla alla partier för att komma överens om ett krispaket
            för vårdperso ­ nalen, här och nu? I höst kan det vara för sent.
          </note>
          <note type="speaker">
            Anf. 146 Miljö- och klimatminister ISABELLA LÖVIN (MP) replik:
          </note>
          <note>
            Fru talman! Tack för engagemanget i äldrefrågor och vårdfrågor,
            Ebba Busch! Det är väldigt viktigt.
          </note>
          <note>
            Dock har jag lite svårt att förstå exakt vad det är Ebba Busch
            frågar om. Vi har ju gått fram med drygt 28 miljarder till regioner
            och kommuner för att de ska ha alla tänkbara resurser för att
            klara coronakrisen. Vi är villiga att ge fortsatt stöd och stå
            för alla kostnader som krävs för att klara coronakrisen, och dit
            hör givetvis också personalförsörjningen. Just nu har Socialstyrelsen
            i uppdrag att titta på hur man ska klara personalförsörjningen
            under sommaren samt återhämtningen och vårdskulden under hösten.
            Jag tror inte att vi från politiskt håll kommer att kläcka den
            perfekta lösning som regionerna inte har kläckt.
          </note>
          <note type="speaker">
            Anf. 147 EBBA BUSCH (KD) replik:
          </note>
          <note>
            Fru talman! Jag blir faktiskt lite förvånad över svaret – det
            är det mest negativa svar jag fått hittills i dag.
          </note>
          <note>
            Jag har verkligen understrukit och berömt de klara och tydliga
            besked som regeringen har gett i fråga om finansiering av och
            stöd till vården om det är mer medel som krävs. Jag tycker dock
            att exemplet med testerna, där regeringens ambition om 100 000
            och kanske uppåt 150 000 tester var glasklar men där verkställandet
            på regionnivå och hur man skulle nå målet inte var lika klart,
            visar varför jag menar att vi i en nationell pandemi måste ha
            ett nationellt vårdledarskap. Ledarskapet måste också vara berett
            att säkerställa att vårdpersonalen inte lämnas vind för våg. Vi
            vet inte hur det ser ut i regionerna; det finns ingen överblick
            av om personalen faktiskt kommer att få semester, och det finns
            inga konkreta förslag för att säkerställa att de har en hållbar
            situation därefter.
          </note>
          <note>
            Det är den sortens reformer jag är ute efter, och jag vill veta
            om vi kan hitta en möjlighet att enas där.
          </note>
          <note type="speaker">
            Anf. 148 Miljö- och klimatminister ISABELLA LÖVIN (MP) replik:
          </note>
          <note>
            Fru talman! För att undvika oklarheter: Jag instämmer fullständigt
            i sak med vad Ebba Busch vill belysa. Det handlar om behovet av
            personalförsörjning och behovet av återhämtning för vår vårdpersonal
            under sommaren, och det gäller att klara hösten då vi har en stor
            vårdskuld. Vi kommer absolut att sätta oss ned och prata om hur
            man kan komma vidare i den frågan, men det är ju inte så att frågan
            inte finns på bordet. Socialstyrelsen tittar på detta, och resurserna
            finns.
          </note>
          <note>
            När jag ändå har ordet vill jag även tala om den långsiktiga
            hållbarheten för vårdpersonalen. Här har Miljöpartiet ett förslag
            om en hållbarhetspott där man kan pröva nya arbetstidsmodeller
            eller arbetsmiljöreformer som kanske kostar arbetsgivaren något
            lite mer men där staten då kan gå in och täcka upp för det. Det
            vore väldigt välkommet om Kristdemokraterna anslöt sig till detta.
          </note>
          <note>
            Partiledardebatten var härmed avslutad.
          </note>
          <note>
            § 2 Justering av protokoll
          </note>
          <note>
            Protokollet för den 20 maj justerades.
          </note>
          <note>
            § 3 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Sammansatta utrikes- och försvarsutskottets betänkande
          </note>
          <note>
            2019/20:UFöU4 Svenskt deltagande i militär insats för stärkt
            säkerhet i Mali
          </note>
          <note>
            Utrikesutskottets betänkanden
          </note>
          <note>
            2019/20:UU10 Verksamheten i Europeiska unionen under 2019
          </note>
          <note>
            2019/20:UU11 Strategisk exportkontroll 2019 – krigsmateriel och
            produkter med dubbla användningsområden
          </note>
          <note>
            Civilutskottets betänkande
          </note>
          <note>
            2019/20:CU21 Kompletteringar till nya EU-regler om aktieägares
            rättigheter
          </note>
          <note>
            Miljö- och jordbruksutskottets utlåtande
          </note>
          <note>
            2019/20:MJU17 Kommissionens meddelande Den europeiska gröna given
          </note>
          <note>
            Arbetsmarknadsutskottets betänkande
          </note>
          <note>
            2019/20:AU14 Mer likabehandling och ett stärkt skydd vid utstationering
          </note>
          <note>
            § 4 Deltagande på distans vid sammanträden i utskotten och EU-nämnden
          </note>
          <note>
            Konstitutionsutskottets betänkande 2019/20:KU16
          </note>
          <note>
            Deltagande på distans vid sammanträden i utskotten och EU-nämnden
          </note>
          <note>
            föredrogs.
          </note>
          <note>
            Kammaren biföll utskottets förslag att ärendet fick avgöras trots
            att det varit tillgängligt kortare tid än två vardagar före den
            dag då det skulle behandlas.
          </note>
          <note type="speaker">
            Anf. 149 HANS EKSTRÖM (S):
          </note>
          <note>
            Fru talman! Jag har fått hela utskottets uppdrag att föredra
            KU:s betänkande om deltagande på distans vid utskottens eller
            EU-nämndens sammanträden.
          </note>
          <note>
            Covid-19 har skapat en situation runt om i världen och i Sverige,
            liksom i företag, i organisationer och här i riksdagen, som ingen
            hade kunnat förutse. En del har man klarat med frivilliga överenskommelser
            och improvisation; till exempel har riksdagens partier kommit
            överens om att det bara är 55 ledamöter närvarande vid voteringar.
            Då bibehåller man proportionaliteten mellan partierna men minskar
            smittspridningen och resandet i landet.
          </note>
          <note>
            Utskotten fyller en viktig roll i det svenska parlamentariska
            systemet med beredningstvånget som bas. Men genom fackutskottsprincipen
            , som etablerades med enkammarriksdagen 1971, blir utskotten även
            specialister inom sina sakområden. Genom detta förutsätts besluten
            vinna i kvalitet. Det finns dock naturligtvis också den aspekten
            att ledamöterna i ett utskott lär känna varandra och kanske därigenom
            lättare ska kunna hitta lösningar på komplicerade problem och
            frågeställningar.
          </note>
          <note>
            Samtidigt har den tekniska utvecklingen nu skapat förutsättningar
            som inte kunde förutses när regeringsformen och riksdagsordningen
            skrevs. Det finns därför möjlighet till ett deltagande på distans.
            Denna möjlighet innebär också risker, både av säkerhetsmässig
            art och när det gäller kvalitetsaspekten i beredningen av ärenden.
            Utskottet har därför fastnat för en reglering som möjliggör deltagande
            på distans vid undantagsfall, men det fysiska mötet är fortfarande
            norm.
          </note>
          <note>
            Förslaget innebär att riksdagen – eller, om riksdagen är förhindrad,
            talmannen, som då förutsätts förankra sitt beslut hos riksdagens
            partier – får besluta att synnerliga skäl gör att ledamöter kan
            få tillstånd att delta på distans och därigenom räknas som att
            de deltagit i sammanträdet. Den som leder sammanträdet samt kansliet
            måste finnas på plats där riksdagen sammanträder, det vill säga
            i normalfallet i Stockholm. Vad gäller EU-nämnden finns större
            krav på flexibilitet, och reglerna är därför liberalare.
          </note>
          <note>
            Vi menar att vi med denna reglering kan möta de utmaningar som
            samhället och riksdagen kan ställas inför och samtidigt upprätthålla
            en så hög kvalitet som möjligt vid ärendens beredning.
          </note>
          <note>
            Jag yrkar bifall till KU:s eniga förslag i KU16.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 14 .)
          </note>
          <note>
            § 5 Avgångsvillkor och karens för riksrevisorn och riksrevisionsdirektören
          </note>
          <note>
            Konstitutionsutskottets betänkande 2019/20:KU8
          </note>
          <note>
            Avgångsvillkor och karens för riksrevisorn och riksrevisionsdirektören
            (framst. 2019/20:RS7)
          </note>
          <note>
            föredrogs.
          </note>
          <note type="speaker">
            Anf. 150 KARIN ENSTRÖM (M):
          </note>
          <note>
            Fru talman! Utskottet har gett mig uppgiften att redovisa utskottets
            förslag, så att vi i presidiet delar på detta. Jag vill understryka
            att vårt förslag är enigt.
          </note>
          <note>
            Detta betänkande handlar om Riksrevisionen och dess ledning.
          </note>
          <note>
            Riksrevisionen är en del av riksdagens kontrollmakt och ska genomföra
            oberoende granskning av statlig och statligt finansierad verksamhet.
            Riksrevisionen har nyligen fått en ny ledningsstruktur. Det innebär
            att Riksrevisionen sedan den 1 april i år leds av en enda riksrevisor,
            som är chef för myndigheten Riksrevisionen och som ansvarar för
            dess verksamhet inför riksdagen. En riksrevisor utses av riksdagen
            för en mandatperiod om sju år och kan inte väljas om.
          </note>
          <note>
            Riksrevisorn beslutar om vad som ska granskas, hur granskningen
            ska gå till och vilka slutsatser som ska dras av granskningen.
            Riksrevisorns oberoende ställning är skyddad i grundlagen.
          </note>
          <note>
            Enligt de nya reglerna ska en ställföreträdande riksrevisor med
            titeln riksrevisionsdirektör under riksrevisorn ha hand om den
            dagliga administrativa ledningen av myndigheten. En riksrevisionsdirektör
            valdes här i kammaren den 13 maj i år; det var alltså för första
            gången.
          </note>
          <note>
            En särskild utredare har haft i uppdrag att föreslå bestämmelser
            om karenstid efter avslutat uppdrag som riksrevisor. Utredarens
            uppdrag omfattade även att lämna förslag om avgångsvillkor för
            riksrevisorer, särskilt riksrevisorer som avslutar sitt uppdrag
            i förtid. Utredaren skulle även utreda rätten till pensionsförmåner
            för riksrevisorer. I betänkandet lämnades också förslag i fråga
            om en riksrevisionsdirektör – detta var ju då ännu inte beslutat.
            Betänkandet har remissbehandlats.
          </note>
          <note>
            Utskottet föreslår att riksdagen antar riksdagsstyrelsens förslag
            med vissa ändringar. De ändringar som utskottet föreslår är främst
            av språklig och redaktionell karaktär.
          </note>
          <note>
            Vad är då skälet till att vi bör anta dessa bestämmelser?
          </note>
          <note>
            En riksrevisor ska åtnjuta både riksdagens och allmänhetens förtroen
            ­ de. En riksrevisor måste dessutom uppvisa stor yrkesskicklighet,
            gedigen erfarenhet av offentlig verksamhet, stor integritet och
            ett omvittnat gott omdöme.
          </note>
          <note>
            Mot denna bakgrund bör en riksrevisor ha förutsättningar att
            fullgöra sitt uppdrag utan att under tiden behöva oroa sig för
            sin försörjning den dag uppdraget upphör. Det är även av stor
            betydelse att villkoren för en riksrevisor är förutsägbara och
            gynnsamma för att de bäst lämpade personerna ska kunna väljas
            för uppdraget.
          </note>
          <note>
            Varken en riksrevisor eller riksrevisionsdirektör kan förflyttas
            till ett annat uppdrag eller en annan anställning inom exempelvis
            Riksdagsförvaltningen. En riksrevisor kan inte heller väljas om,
            vilket bör resultera i delvis förmånligare villkor.
          </note>
          <note>
            Detta förslag innebär bland annat att regleringen av en riksrevisors
            och en riksrevisionsdirektörs möjligheter till avgångsförmåner
            förtydligas så att hänsyn ska tas till de särskilda förhållanden
            som följer av deras uppdrag jämfört med chefer för myndigheter
            under regeringen. Avgångsvederlag får helt eller delvis sättas
            ned om ersättning framstår som oskälig.
          </note>
          <note>
            Fru talman! Det införs krav på prövning av restriktioner för
            en riksrevisor och en riksrevisionsdirektör vid övergång till
            annan statlig eller privat verksamhet. Så som för statsråd och
            statssekreterare kan två olika former av restriktioner meddelas:
            karens eller ämnesrestriktioner.
          </note>
          <note>
            Frågor om övergångsrestriktioner med mera bör prövas av Nämnden
            för prövning av statsråds och statssekreterares övergångsrestriktioner,
            som är en myndighet under riksdagen. Utskottet avser att behandla
            frågan om benämningen på denna nämnd i ett kommande ärende.
          </note>
          <note>
            Dessa lagar, fru talman, föreslås träda i kraft den 1 augusti
            i år.
          </note>
          <note>
            Fru talman! Jag vill yrka bifall till utskottets förslag till
            beslut.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 14 .)
          </note>
          <note>
            § 6 Valfrågor och Riksrevisionens rapport om valförfarandet
          </note>
          <note>
            Konstitutionsutskottets betänkande 2019/20:KU12
          </note>
          <note>
            Valfrågor och
          </note>
          <note>
            Konstitutionsutskottets betänkande 2019/20:KU23
          </note>
          <note>
            Riksrevisionens rapport om valförfarandet (skr. 2019/20:141)
          </note>
          <note>
            föredrogs.
          </note>
          <note type="speaker">
            Anf. 151 FREDRIK LINDAHL (SD):
          </note>
          <note>
            Fru talman! I denna gemensamma debatt vill jag börja med att
            yrka bifall till vår reservation 1 i betänkandet KU12 och till
            reservationen i KU23. Jag vill dock förtydliga att vi givetvis
            står bakom samtliga Sverigedemokraternas reservationer, även om
            jag inte yrkar bifall till dessa i mitt anförande.
          </note>
          <note>
            Det är åter dags att debattera valfrågor i Sveriges riksdag.
            Det kan tyckas vara långt till valet, men när riksdagen förhoppningsvis
            samlas igen efter sommaruppehållet är vi redan framme vid halvtid.
            Då är det val igen om två år, och frågan som är brinnande aktuell
            just nu är hur detta val ska gå till.
          </note>
          <note>
            Det svenska valsystemet är i huvudsak solitt, men det finns områden
            som med tydlighet kan förbättras. Detta har också regeringen erkänt,
            och en ny utredning har fått i uppdrag att analysera vissa sådana
            frågor. Men den viktigaste och största frågan, nämligen hur vi
            kommer till rätta med de problem som de hundratals miljoner valsedlar
            som trycks vid varje val för med sig, är inte ens med på bordet.
          </note>
          <note>
            Riksrevisionen anför i den granskningsrapport som nu är aktuell
            att till exempel avskärmningen av valsedelsställ sannolikt inte
            skulle behövas med ett annat system för valsedlar. Problem med
            köer, svårigheter att hålla ordning bland valsedlar, sabotage
            av olika slag samt behov av större lokaler och fler röstmottagare
            skulle också, enligt Riksrevisionen, minska.
          </note>
          <note>
            Riksrevisionen bedömer att ett sätt att avhjälpa dessa problem
            skulle kunna vara att ersätta det nuvarande valsedelssystemet
            med ett system som kräver färre valsedlar. Riksrevisionens observationer
            ligger i linje med de slutsatser som Valmyndigheten dragit i sina
            erfarenhetsrapporter från valen 2018 och Europaparlamentsvalet
            2019 och som jag dessutom gav uttryck för i denna kammare och
            i denna talarstol förra gången vi debatterade detta ärende.
          </note>
          <note>
            Det är därför mycket ledsamt att regeringen inte givit den parlamentariska
            kommittén i uppdrag att utreda detta nu när valsystemet äntligen
            ska utredas. Mot denna bakgrund anser jag att regeringen bör ge
            den parlamentariskt sammansatta kommittén, som regeringen nyligen
            har tillsatt, i uppgift att utreda hur ett system med gemensamma
            valsedlar kan införas och vara på plats till valen 2022.
          </note>
          <note>
            En annan viktig fråga är den om legitimation. I dag är det möjligt
            att rösta utan att legitimera sig, exempelvis genom att en annan
            person intygar den röstandes identitet.
          </note>
          <note>
            Vi anser att det bör införas ett absolut krav på att de röstande
            ska legitimera sig. Fördelarna med ett krav på legitimation anser
            vi överväga de eventuella nackdelarna. Om man inför en obligatorisk
            id-kontroll vid röstningen är det också möjligt att införa maskinell
            avprickning i röstlängden, vilket också skulle ta bort risken
            för felaktig avprickning. Inte heller detta är ett förslag i utredningen.
          </note>
          <note>
            Man borde även passa på att se över behovet av nationella riktlinjer
            för valinformatörer när det gäller deras utbildning och kontroll
            av deras arbete. Flera kommuner anställer valinformatörer inför
            valen. Anledningen till detta lär vara att höja valdeltagandet
            i grupper där deltagandet är påfallande lågt.
          </note>
          <note>
            I valtider har det uppmärksammats flera fall där personer som
            är avlö ­ nade som valinformatörer också varit politiska aktivister
            eller aktivt har försökt sälja röster. Riktlinjerna bör peka på
            vikten av opartiskhet. Dess ­ utom anser vi att verksamheten med
            valinformatörer bör kontrolleras inför nästa val.
          </note>
          <note>
            Fru talman! Vi behöver vara fortsatt lyhörda för samhällsutvecklingen
            så att eventuella problem och brister fångas upp tidigt. Att säkerställa
            legitimiteten och tilltron till vårt valsystem anser jag är den
            viktigaste investering som vi kan göra för vår demokrati.
          </note>
          <note type="speaker">
            Anf. 152 LINDA MODIG (C):
          </note>
          <note>
            Fru talman! För Centerpartiet är utgångspunkten att den svenska
            demokratin ständigt måste försvaras. Demokratin måste också kontinuerligt
            utvecklas och anpassas till en föränderlig värld. Det är därför
            nödvändigt att ständigt vara på tårna och fundera på om skyddet
            för demokratin är tillräckligt starkt.
          </note>
          <note>
            Det finns glädjande nog en bred samsyn i Sveriges riksdag om
            behovet av att göra mer för att vår demokrati ska bli starkare
            och mer robust. Regeringen har, som ett led i januariavtalet,
            tillsatt två parlamentariska kommittéer för att dels stärka grundskyddet
            för de demokratiska strukturerna, dels öka valsystemets motståndskraft
            mot manipulationer.
          </note>
          <note>
            Demokrati bygger på delaktighet, och då behöver alla ha möjlighet
            att ta del av och själva delta i de demokratiska processerna.
            Det handlar om allt från möjlighet att delta i val till att kunna
            ta del av offentliga handlingar. För Centerpartiet är ett valsystem
            som är tillförlitligt av yttersta vikt. De som röstar ska kunna
            vara säkra på att deras röst verkligen räknas. De ska också kunna
            vara säkra på att valhemligheten är tryggad. Valsystemet, särskilt
            när det gäller tillgänglighet för personer med grav synnedsättning,
            behöver därför ses över.
          </note>
          <note>
            Frågan om hur just synskadade, och andra väljargrupper som kan
            ha svårt med nuvarande röstningsförfarande, kan utnyttja sin rösthemlighet
            kommer nu att ses över i den parlamentariska kommittén för stärkt
            skydd mot manipulationer av valsystemet. Kommitténs uppdrag är
            också att föreslå åtgärder för att förbättra möjligheterna för
            just dessa väljargrupper.
          </note>
          <note>
            Däremot kvarstår frågan om valsedelssystemet kan behöva ses över.
            Jag menar att frågan om valsedelssystemet förtjänar att diskuteras
            och problematiseras.
          </note>
          <note>
            Vallagen och valförordningen innehåller detaljerade bestämmelser
            om valsedlarna. Vid val används tre slags valsedlar: partivalsedlar,
            namnvalsedlar och blanka valsedlar. Samtliga valsedlar ska innehålla
            uppgift om vilket val de är avsedda att användas i.
          </note>
          <note>
            I valförordningen regleras vilken storlek valsedlarna ska ha,
            vilken papperskvalitet de ska ha, att färgerna ska vara gul, blå
            och vit och vem som ska tillhandahålla alla valsedlar. Sedan valet
            till Europaparlamentet förra våren är det också möjligt för väljarna
            att på valsedlarna skriva namnet på den kandidat och det parti
            hen önskar rösta på.
          </note>
          <note>
            Till 2018 års val trycktes, enligt Valmyndigheten, ca 673 miljoner
            valsedlar, vilket motsvarar ca 83 valsedlar per röstberättigad.
            Den totala kostnaden för inköp av valsedelspapper, tryckning och
            emballage av valsedlar uppgick till drygt 28 miljoner kronor,
            exklusive kostnader för frakt. Lägg därtill en betydande miljöpåverkan
            i form av transporter, pappersförbrukning samt destruktion och
            återvinning, för de valsedlar som inte används vid valet återvinns
            eller kastas bort.
          </note>
          <note>
            Mot bakgrund av mångfalden av och maskineriet med valsedlar är
            det hög tid att ifrågasätta och pröva giltigheten i den gällande
            ordningen.
          </note>
          <note>
            Hur svåröverskådligt upplever inte dagens väljare att det här
            valsedelssystemet är? Det har heller inte blivit lättare för vare
            sig väljare eller valförrättare med de skärpta krav som de senaste
            åren inneburit på avskärmningar av valsedelsställ. De tjänar förvisso
            det vällovliga syftet att valhemlighetens skydd stärks. Men vi
            vet alla vart vägen som är kantad av goda föresatser leder.
          </note>
          <note>
            Fru talman! Vi i Centerpartiet är absolut inte de första att
            försiktigt ställa oss frågan om dagens valsedelssystem är ändamålsenligt.
            Valmyndigheten har, som föregående talare nämnde, bland annat
            i erfarenhetsrap ­ porter efter de senaste tre allmänna valen,
            hittills förgäves, lyft fram behovet av en översyn av valsedelssystemet.
            Valmyndigheten anser att behovet av ett nytt system är både brådskande
            och stort. Den menar att ett nytt valsedelssystem, både på totalen
            och vad gäller olika typer av valsedlar, skulle ta bort ett antal
            av de absolut största sårbarheterna i valsystemet. Myndigheten
            menar i sin erfarenhetsrapport efter 2018 års val att nuvarande
            system ”orsakar problem som undergräver förtroendet för valet
            som helhet”.
          </note>
          <note>
            Även den internationella valobservationsinsatsen vid valet från
            OSCE:s kontor för demokratiska institutioner och mänskliga rättigheter,
            Odihr, har försökt uppmärksamma oss lagstiftare på behovet av
            en översyn. Senast har, som föregående talare sa, även Riksrevisionen
            lyft fram precis den här problematiken och hur man skulle kunna
            avhjälpa de sårbarheter och problem vi ser med köbildning, avskärmningar
            och konsten att hålla ordning bland valsedlarna, som sannerligen
            inte är enkel.
          </note>
          <note>
            Fru talman! Vad skulle då lösningen och alternativet till dagens
            valsedelssystem vara? Valmyndigheten lyfter fram ett system med
            neutrala valsedlar, det vill säga valsedlar utan både förtryckt
            partibeteckning och förtryckta kandidater, där väljaren själv
            på anvisad plats fyller i en siffra för parti och eventuell personröst
            som motsvarar partier och kandidater som ställer upp i valet enligt
            en skriftlig förteckning. Ett sådant system används i dag i bland
            annat Finland.
          </note>
          <note>
            Ett system med neutrala valsedlar har många fördelar. Valmyndigheten
            pekar på att det skulle lösa problemet med bevarandet av valhemligheten
            vid valsedelsställen och minska otydligheten kring utläggning
            av valsedlar. Det skulle också kunna leda till att röstningsprocessen
            blir enklare och likadan, oavsett var och när väljaren röstar,
            samt att partierna oavsett storlek skulle kunna få tydligare och
            mer lika förutsättningar. Det skulle förbättra beredskapen för
            extra val och genomförande av omval, eftersom tryckning och distribution
            av valsedlar är tidskrävande moment. Mindre antal valsedlar och
            möjligheten att återanvända dem skulle också minska kostnader
            och miljöpåverkan.
          </note>
          <note>
            Jag menar därför att Valmyndighetens förslag att se över valsedels
            ­ systemet i dess helhet, med sikte på ett förenklat, förbättrat
            och mindre sårbart system där användningen av neutrala valsedlar
            och ett system med tryckning av en valsedel per val och person
            särskilt övervägs, ligger i tiden och förtjänar att diskuteras
            på allvar. I en föränderlig värld måste vi konti ­ nuerligt utveckla
            och anpassa oss och vår demokrati.
          </note>
          <note>
            Jag yrkar därför bifall till reservation 2.
          </note>
          <note type="speaker">
            Anf. 153 HANS EKSTRÖM (S):
          </note>
          <note>
            Fru talman! Ett valsystem med stor legitimitet är en viktig grund
            för en demokrati. Naturligtvis måste valsystemet därför ständigt
            vårdas och ses över. Säkerhetsrisker, hot mot valhemlighet och
            annat måste därför ständigt granskas för att vi ska se om förbättringar
            kan göras. Samtidigt finns det ett stort egenvärde i att valsystemet
            känns igen av väljarna. Därför krävs det en stor varsamhet och
            försiktighet vid förändringar.
          </note>
          <note>
            En parlamentarisk utredning är nu tillsatt som kommer att titta
            på en del olika saker. Vi ser fram emot resultatet av utredningen.
            Jag vill därför yrka bifall till förslaget i KU12 och därigenom
            avslag på samtliga motio ­ ner.
          </note>
          <note>
            KU har också haft en egen uppföljningsgrupp som tittat på valen
            2018 och 2019. År 2018 fick Valprövningsnämnden in 723 överklaganden
            av valet, vilket är ett rekord. En orsak till detta var att Valmyndighetens
            hem ­ sida kraschade på valnatten. Jag tror att vi är många som
            var frustrerade när det inträffade.
          </note>
          <note>
            En annan orsak är att överklaganden har blivit mycket lättare
            med digitaliseringen. Det är bara att sända i väg ett mejl. Det
            märker en del av oss också i våra mejlkorgar.
          </note>
          <note>
            Uppföljningsgruppen konstaterar att överklagande ska vara lätt.
            Men det bör också vara tydligt på Valmyndighetens hemsida vilka
            uppgifter som en överklagan ska innehålla för att därigenom göra
            att de överklaganden som kommer in är giltiga.
          </note>
          <note>
            Inför valet 2019 infördes också en förbättrad incidentrapportering
            , vilket kan höja kvaliteten på valprocessen. Gruppen rekommenderar
            också att Riksdagsförvaltningen har god kommunikation med Valprövningsnämnden
            för att se till att Valprövningsnämnden har tillräckliga resurser
            för att kunna sköta sitt arbete efter nästa val.
          </note>
          <note type="speaker">
            Anf. 154 ERIK OTTOSON (M):
          </note>
          <note>
            Fru talman! Den här debatten rör någonting så allvarligt och
            viktigt som en av förutsättningarna för vår demokrati, nämligen
            vårt valsystem. Det är mekaniken som gör att vi sitter här och
            att vi kan göra det med en demokratisk legitimitet. Det är ett
            system som har funnits under en förhållandevis lång tid i vår
            moderna historia och är någonting som vi måste förvalta med stor
            försiktighet.
          </note>
          <note>
            Därför är det med glädje som jag lyssnar till kollegorna i konstitutionsutskottet.
            De ger uttryck för den varsamhet, det ansvarstagande och den försiktighet
            som vi behöver använda oss av när vi målmedvetet hela tiden ska
            värna vårt valsystems legitimitet och det långsiktiga förtroendet
            för valsystemet hos dem vilkas förtroende vi bär.
          </note>
          <note>
            Det är en minst sagt delikat uppgift. Därför är det också viktigt
            att alla frågor som ställs kan diskuteras seriöst. Det gäller
            alltifrån hur våra valsedlar ser ut nu och hur det systemet kan
            förbättras till hur överklaganden har skett tidigare, hur de sker
            nu och hur de ska ske i framtiden.
          </note>
          <note>
            På det stora hela upplever jag att vi har en ganska bred enighet
            om hur detta ska se ut. Jag tror att det också är en förutsättning
            för legitimiteten i systemet. Ansvarstagandet lyser igenom när
            konstitutionsutskottet debatterar den här formen av frågor.
          </note>
          <note>
            Låt mig ett ögonblick uppehålla mig kring det som utvärderingsgruppen
            har tittat närmare på om just överklaganden och den processen.
            Det är viktigt att man ska kunna ifrågasätta detta viktiga system.
            Det är i sig en grundbult i demokratin att ifrågasättandet alltid
            finns där.
          </note>
          <note>
            Klarar inte våra demokratiska system att ifrågasättas och svara
            på de frågor som möjligen kan ställas håller de helt enkelt inte
            måttet. Men för att den processen ska kunna bli välfungerande
            och värdefull måste resurserna för att ta hand om de överklaganden
            och klagomål som finns vara på plats, och kvaliteten på de frågor
            som ställs måste också säkras.
          </note>
          <note>
            Fru talman! Vi behöver utveckla detta på ett sådant sätt som
            gör att man när man ställer frågan och ifrågasätter vad som har
            skett genom ett överklagande också varslas om att man måste utveckla
            och beskriva vad det är som man egentligen ifrågasätter. Vem är
            jag? Hur kan följdfrågor möjligen ställas om det är någonting
            som är oklart om det jag menar?
          </note>
          <note>
            Där tror jag att vi i dag har en utvecklingspotential. Det har
            kanske ibland varit lite för lätt att bara låta ett mejl gå iväg.
            Det är svårt för den som sedan ska pröva överklagandet att få
            en fullständig bild av vad som egentligen har skett. På så vis
            kan även saker som borde ha uppmärksammats tydligare falla mellan
            stolarna.
          </note>
          <note>
            Det ska i sin tur vägas mot att det inte får vara för svårt att
            göra ett överklagande. Det kan i sig ha en hämmande effekt på
            vilka som vågar göra ett överklagande. Det finns en risk att man
            är rädd för att göra bort sig eller att man har svårt att sätta
            ord på det man har varit med om eller det man har uppmärksammat.
          </note>
          <note>
            Det är en svår balansgång som jag hoppas att Valprövningsnämnden
            tar vidare i det framtida arbetet. Vi konstaterar också i vårt
            betänkande att det är någonting som man kommer att behöva fortsätta
            att arbeta med. Vi förutsätter att det kommer att vara ett fokusområde
            inför framtida val.
          </note>
          <note>
            Fru talman! Innan jag avslutar skulle jag vilja säga några korta
            ord om vårt valsedelssystem. Det är ett system som vi har haft
            under en längre tidsperiod, och det finns ett igenkännande i detta.
            Men vi får heller inte bortse från de uppenbara praktiska svårigheter
            som detta ibland kan medföra.
          </note>
          <note>
            Vi stänger alltså inte dörren för en diskussion. Men för att
            en sådan diskussion ska kunna vara fruktbar krävs en bred enighet
            och en stor varsamhet med hur vi går fram med en sådan förändring
            till ett annat system.
          </note>
          <note>
            Förvirringen som riskerar att uppstå om det finns en bristande
            förankring inte bara bland våra partier utan framför allt bland
            våra väljare när man för första gången i sitt liv kommer till
            ett nytt valsedelssystem och ställs inför detta i valbåset får
            inte underskattas.
          </note>
          <note>
            Det är en stor förändring vi i sådana fall skulle ta oss för.
            Det är någonting som såklart också måste ske med stor varsamhet.
            Med det vill jag yrka bifall till utskottets förslag i båda betänkandena.
          </note>
          <note type="speaker">
            Anf. 155 JESSICA WETTERLING (V):
          </note>
          <note>
            Fru talman! I Sverige får alla svenska invånare över 18 år rösta.
            Men så har det inte alltid varit.
          </note>
          <note>
            Kampen för lika och allmän rösträtt i Sverige var en lång kamp.
            Redan år 1884 kom den första motionen om kvinnlig rösträtt. Först
            35 år senare, efter ett intensivt och omfattande arbete, beslutade
            Sveriges riksdag att införa allmän och lika rösträtt.
          </note>
          <note>
            Som talmannen väl känner till uppmärksammar riksdagen detta 100-årsjubileum
            under denna mandatperiod. Vi uppmärksammar detta demokratijubileum
            under hela mandatperioden eftersom det tog fyra år från det att
            det första beslutet fattades till det att de fem första kvinnliga
            riksdagsledamöterna började tjänstgöra. Kerstin Hesselgren, Elisabeth
            Tamm, Agda Östlund, Nelly Thüring och Bertha Wellin var pionjärer
            för något vi i dag ser som självklart, kvinnliga riksdagsledamöter.
          </note>
          <note>
            Men, fru talman, var det så att alla fick rösta efter 1921? Nej.
            Det fick inte de som dömts till fängelse, inte de som var i personlig
            konkurs och inte de som fick bidrag från fattigvården, alltså
            socialbidragstagare. Det fick inte de som hade skatteskulder och
            inte de som var omyndigförklarade. Först för drygt 30 år sedan
            var varenda en av dessa olika rösträttsbegränsningar borttagen.
            Vad vill jag då ha sagt med detta? Jo, att rösträtten och vårt
            valsystem förändras och förbättras över tid.
          </note>
          <note>
            Fru talman! 100 år är en mycket lång tid för var och en av oss
            som person. Vi har kanske tur att få leva så länge. Men i ett
            historiskt perspektiv är 100 år en ganska kort tid. Hur kommer
            rösträtten och valsystemet att se ut om 100 år? Vad kommer vi
            då att anse vara självklarheter?
          </note>
          <note>
            I de betänkanden som behandlas i denna debatt anser Vänsterpartiet
            precis som tidigare att rösträtten bör gälla från det kalenderår
            man fyller 18 år. Vi vill också se en sänkt rösträttsålder till
            16 år på försök i valen till kommunfullmäktige. Vi har ett särskilt
            yttrande om det men ingen reservation.
          </note>
          <note>
            I dag får man rösta först om man fyllt 18 år senast på valdagen.
            Det innebär att alla som tillhör samma årskull inte får rösta
            i samma val. De som fyller 18 år dagen efter valdagen har inte
            rösträtt i valet utan måste vänta ytterligare fyra år till nästa
            val. Vi tycker att den ordningen är olycklig. Vanan att rösta,
            fru talman, grundläggs nämligen i unga år, och vi vet att valdeltagandet
            i dag är lägre bland förstagångsväljare än i resten av befolkningen.
          </note>
          <note>
            Den valinformation som ges till gymnasieskolans elever under
            valrörelsen av till exempel ungdomsförbund och partier är därför
            särskilt viktig. Men den mobiliserande effekten försvagas av att
            många av de elever som uppmanas att gå och rösta i valet och som
            sitter i klassrummen inte har rösträtt.
          </note>
          <note>
            Särskilt i frågor som rör skola, fritid, samhällsplanering och
            andra områden som direkt berör ungas vardag tycker vi att det
            är rimligt och önskvärt att unga får inflytande. Vi anser därför
            att man på försök bör införa att sänka rösträttsåldern till 16
            år så att den genomsnittliga åldern för förstagångsväljare sjunker
            från 20 år till 18 år i valet till kommunfullmäktige.
          </note>
          <note>
            Det skulle innebära att en majoritet av förstagångsväljarna går
            i gymnasiet första gången de har rösträtt. Det skulle också ge
            skolväsendet möjlighet att utveckla och utvidga sitt demokratiarbete
            och att vara ett stöd för förstagångsväljare som behöver navigera
            bland politiska förslag och ideologier.
          </note>
          <note>
            Fru talman! För att demokratin ska fungera är ett välfungerande
            val ­ system och ett högt valdeltagande avgörande. Det är därför
            viktigt att kon ­ tinuerligt granska och utvärdera vårt valsystem.
          </note>
          <note>
            Riksrevisionens granskning av EU-valet 2019 är därför värdefull
            inför arbetet i den tillsatta kommittén som ska göra en översyn
            av valsystemet i vissa delar.
          </note>
          <note>
            Jag tycker dock att det är viktigt att framhålla att vi redan
            i dag har ett bra valsystem som är både rättssäkert och tillförlitligt.
            Men det kan absolut finnas vissa delar som borde förbättras. Därför
            har kommittén i uppdrag att se över hur valhemligheten och tillgängligheten
            i valsystemet kan stärkas ytterligare.
          </note>
          <note>
            Inom utskottet har vi, som har sagts tidigare, haft en grupp
            som har gjort en uppföljning av valen 2018 och 2019. I den konstaterar
            vi att antalet överklaganden har ökat under de senaste årens val
            och att många av dessa tyvärr är ofullständiga. Vi tycker därför
            att det måste bli tydligare hur man överklagar ett val. Det är
            viktigt att alla röstberättigade på ett enkelt sätt känner till
            hur och på vilket sätt man ska gå till väga om man vill överklaga.
            Annars kan valsystemets legitimitet urholkas.
          </note>
          <note>
            Fru talman! En självklar utgångspunkt är att valsystemet ska
            vara tillförlitligt och att de som röstar ska kunna vara säkra
            på att varje röst verkligen räknas. Av Valmyndighetens rapporter
            från de senaste valen framgår att så också är fallet och att valen
            som helhet genomförts både rättssäkert och effektivt.
          </note>
          <note type="speaker">
            Anf. 156 TINA ACKETOFT (L):
          </note>
          <note>
            Fru talman! Av respekt för att vi ska hålla vår samvaro här så
            kort som möjligt, även om vi alla säkert har lite debattabstinens
            just nu, och efter ­ som kollegerna i konstitutionsutskottet redan
            har tagit upp det mesta som behöver sägas ska jag fatta mig så
            kort som möjligt. Jag ska fokusera på de frågor som Liberalerna
            ännu inte har fått majoritet för i denna kammare.
          </note>
          <note>
            Valdagen, den andra söndagen i september vart fjärde år, är fortfarande
            en högtidsdag för många. Det är, som vi vet, då alla röstberättigade
            medborgare lägger sina röster, som bland annat bestämmer vilka
            som kommer att ha äran att få stå och debattera i denna kammare
            eller i våra regionala och kommunala fullmäktigesalar.
          </note>
          <note>
            Liberalerna tycker att vi borde ha skilda valdagar till de olika
            politiska nivåerna, bland annat eftersom vi tror att den lokala
            politiken, där en avgörande del av den offentliga välfärdspolitiken
            beslutas om, kommer i skymundan av rikspolitiken. Vi tror helt
            enkelt inte att ansvarsutkrävandet blir lika tydligt som det hade
            blivit med skilda valdagar. Men, fru talman, eftersom vi ännu
            inte fått majoritet för skilda valdagar i denna kammare jobbar
            vi vidare på det.
          </note>
          <note>
            I Sverige har vi fortfarande ett högt valdeltagande. De flesta
            känner sig kallade, och så ska det vara i en fungerande demokrati.
            Så måste det vara. Ingen ska känna att ens röst är mindre värd
            än någon annans.
          </note>
          <note>
            Därför är det otroligt viktigt att människor med funktionshinder
            inte upplever hinder i vallokalen när de ska avge sina röster,
            att väljare med andra modersmål än svenska ska kunna ta åt sig
            av informationen och att väljare oavsett ålder, kön och kultur
            ska veta hur man röstar. Därför måste vallokalerna och valmaterialet
            vara utformade på ett sätt som alla kan ta till sig och som garanterar
            väljarnas integritet.
          </note>
          <note>
            Liberalerna har länge specifikt drivit frågan om personer med
            synnedsättning och hur de ska kunna rösta med bibehållen valhemlighet.
            Det är inte rimligt att väljare med synnedsättning saknar möjlighet
            att personrösta med bevarad full valhemlighet för att de måste
            be en valarbetare om hjälp med att kryssa på valsedeln.
          </note>
          <note>
            Därför är det glädjande att regeringen som ett resultat av januariavtalet
            och dess förhandlingar har tillsatt en utredning för att se över
            bland annat just dessa frågor. Jag hoppas att vi snart har löst
            detta hinder för personer med synnedsättning. Det är hög tid för
            detta.
          </note>
          <note>
            Den parlamentariskt sammansatta kommittén har i uppdrag att göra
            en översyn av och överväga förändringar i delar av valsystemet,
            bland annat med syftet att stärka just valsystemet, vilket bland
            andra Linda Modig så förtjänstfullt redogjorde för.
          </note>
          <note>
            Jag tror personligen att vi generellt har varit något naiva när
            det gäller frågan om manipulation av val i Sverige. Vi skickar
            gladeligen ut valobservatörer vitt och brett över världen, och
            vi ska så göra. Men kanske ser vi inte grandet i vårt eget öga.
          </note>
          <note>
            Därför är jag glad för att man nu ska utvärdera reformen med
            avskärmningar av valsedelsställ och att röstmottagarna ges rimliga
            förutsättningar att hålla ordning bland valsedlarna och även på
            hur väljarna beter sig.
          </note>
          <note>
            Kommittén ska också analysera behovet av säkerhetsstärkande åtgärder
            för att ytterligare minska riskerna för manipulationer av val
            och se över hur man kan öka enhetligheten i hanteringen av frågorna
            i hela landet – i linje just med Riksrevisionens rekommendationer
            om ökad samverkan i valadministrationen och om Valmyndighetens
            möjligheter att meddela föreskrifter som är bindande för den övriga
            valadministrationen.
          </note>
          <note>
            Jag ser fram emot att kunna vara med och debattera resultatet
            av dessa utredningar, för som vi alla här brinner jag för frågan
            om öppna och fria demokratiska val. Kanske får vi rent av också
            debattera frågan om skilda valdagar den gången.
          </note>
          <note>
            Fru talman! Jag önskar en trevlig sommar om vi inte ses mer detta
            märkliga riksdagsår, som garanterat kommer att gå till historien.
          </note>
          <note type="speaker">
            Anf. 157 CAMILLA HANSÉN (MP):
          </note>
          <note>
            Fru talman! Samhället är något som vi människor skapar tillsammans.
            Vi förenas av den gemensamma uppgiften att forma vårt samhälle
            för en ny tid. Den nya tiden är inte bara här och nu och i morgon
            för oss, utan också för kommande generationer.
          </note>
          <note>
            Verktyget är demokrati, och metoderna är demokratiska. Samhället
            är till för oss alla, och det skapas av oss alla tillsammans.
          </note>
          <note>
            Som redan har redogjorts för diskuterar vi frågor som har med
            allmänna val att göra: Riksrevisionens rapport, utskottets uppföljning
            av valen och motionsbetänkanden. Jag gör några reflektioner utifrån
            det.
          </note>
          <note>
            Valen är den självklara kärnan i vår demokrati. Det står i regeringsformen
            – en av våra grundlagar – där detta manifesteras: All offentlig
            makt utgår från folket. Det svenska folkstyret bygger på fri åsiktsbildning
            och allmän och lika rösträtt. Jag tycker att detta är något starkt
            att luta sig emot, och det omfattar verkligen oss alla.
          </note>
          <note>
            Bland de motioner som vi har hanterat i utskottet och som föreslås
            avslås finns viktiga demokratiska tankar som jag trots avslag
            vill att vi ska bära med oss. Vi har i enlighet med grundlagen
            en uppgift att alltid stärka och utveckla demokratin och att göra
            det möjligt för folk att känna att makten verkligen utgår från
            dem. Det kan handla om att inkludera fler i det demokratiska hantverket.
            Hur uppmuntrar vi människor att verkligen ta till vara makten
            genom att använda den rösträtt de har?
          </note>
          <note>
            Ett annat sätt att inkludera fler är att göra så att fler får
            rösträtt. Vi har varit inne på lite olika sätt att göra detta.
            I motioner föreslås, som ni har hört, att man ska få rösta från
            det år man fyller 18. Andra vill att man ska få rösta i kommunalval
            från det att man är 16 år.
          </note>
          <note>
            Tankarna finns redan i Demokratiutredningen, som föreslår provkommuner
            med 16 års åldersgräns för att rösta. Jag ser fram emot när vi
            kan inkludera fler i de allmänna valen genom sänkt rösträttsålder
            till 16 år. Där är vi inte än i dag, men vi vet också att utvecklingen
            av demokratin tar tid.
          </note>
          <note>
            Vi har hört om den viktiga utredning om valfrågor som påbörjar
            sitt arbete nu, där man bland annat ska utreda hur synskadade
            ska kunna rösta och välja sina kandidater med samma valhemlighet
            som vi som ser namnen tydligt på valsedeln. Det är ett sätt att
            inkludera fler och försäkra de synskadade att valhemligheten gäller
            också för dem.
          </note>
          <note>
            Fru talman! Jag har inte varit politiker hela livet. Jag är en
            lärare och byråkrat som för en kort tid är en kugge i det demokratiska
            maskineri som är en del av att styra Sverige. Jag gillar ordning
            och reda och tycker att ett uttryck som ”land ska med lag byggas”
            är ett minst lika vackert uttryck för demokratin som ”votering
            är begärd och ska verkställas”.
          </note>
          <note>
            Vi har ju en grundlag som ger oss tydliga regler. Vi ska verka
            för att demokratins idéer blir vägledande inom samhällets alla
            områden. I Miljöpartiet uttrycker vi det som att all svensk politik
            ska driva på för demokrati, mänskliga rättigheter och jämställdhet.
          </note>
          <note>
            En stark demokrati med engagerade medborgare är viktig för att
            skapa och vårda ett dynamiskt samhälle. Denna demokrati utmanas
            runt om i världen och här i Sverige. Tilliten till det demokratiska
            systemet behöver fortsätta att vara stark. Jag tror att det handlar
            om att fler behöver känna att de är inkluderade i det demokratiska
            arbetet. Där hänger ganska mycket på oss här i kammaren och våra
            kollegor som kanske följer oss digitalt nu. Vi behöver bli bättre
            på och tydligare med att bjuda in fler till det demokratiska arbetet.
            Det handlar om mer än valen på valdagen; det handlar om allting
            som sker mellan valen. Det är ju där vi är nu.
          </note>
          <note>
            Jag vill också vara tydlig med att ett demokratiskt samhälle
            behöver sina kritiker. Vi behöver en stark journalistik och en
            oberoende public service i allmänhetens tjänst, och den behöver
            finnas över hela landet.
          </note>
          <note>
            Jag vill också vara tydlig med att demokratin försvaras med demokratiska
            medel. I vårt parti står vi upp för ett öppet Sverige – och Europa.
            Vi står upp för tryck ‑ , yttrande- och religionsfrihet. Det är
            fundamenten för det demokratiska samhället.
          </note>
          <note>
            Men det är genom många människors engagemang vi kan hindra att
            antidemokratiska krafter får fotfäste i vårt land och i våra demokratiska
            församlingar. Det är genom att fler gör det vi nu gör här i kammaren
            – och framför allt det tusentals fritidspolitiker gör runt om
            i kommuner och re ­ gioner – och är en del av demokratin som vi
            bygger den stark. Alla ska kunna vara med och bygga det demokratiska
            samhället.
          </note>
          <note>
            Fru talman! Vi i Miljöpartiet tror på en demokrati med aktiva
            och delaktiga medborgare. För att det ska finnas tilltro till
            vår demokrati och våra val, respekt för valhemligheten och tilltro
            till valresultaten behöver många ha känt sig delaktiga under hela
            vägen.
          </note>
          <note>
            Mitt budskap i dag riktar sig kanske främst till dem utanför
            kammaren: Vem som helst kan vara en del av det här. Det är tillsammans
            som vi bygger det demokratiska samhället. Nu är vi mellan val,
            och det är nu man ska ringa till sin politiska företrädare eller
            det parti man röstade på och säga: Hej, jag vill göra lite mer.
            Bjud med mig nästa gång ni ska göra någonting! Det tror jag kommer
            att öka engagemanget i valen och kunskapen om demokratin. Då blir
            vår demokrati starkare.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 14.)
          </note>
          <note>
            § 7 Kommittéberättelse – kommittéernas verksamhet under 2019,
            m.m.
          </note>
          <note>
            Konstitutionsutskottets betänkande 2019/20:KU18
          </note>
          <note>
            Kommittéberättelse – kommittéernas verksamhet under 2019, m.m.
            (skr. 2019/20:103)
          </note>
          <note>
            föredrogs.
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut fattades under § 14.)
          </note>
          <note>
            § 8 Indelning i utgiftsområden
          </note>
          <note>
            Konstitutionsutskottets betänkande 2019/20:KU19
          </note>
          <note>
            Indelning i utgiftsområden (prop. 2019/20:100 delvis)
          </note>
          <note>
            föredrogs.
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut fattades under § 14.)
          </note>
          <note>
            § 9 Ett effektivare informationsutbyte mellan polis och socialtjänst
            vid samverkan mot terrorism
          </note>
          <note>
            Justitieutskottets betänkande 2019/20:JuU35
          </note>
          <note>
            Ett effektivare informationsutbyte mellan polis och socialtjänst
            vid samverkan mot terrorism (prop. 2019/20:123)
          </note>
          <note>
            föredrogs.
          </note>
          <note type="speaker">
            Anf. 158 MIKAEL DAMSGAARD (M):
          </note>
          <note>
            Fru talman! Låt mig inledningsvis yrka bifall till reservation
            3.
          </note>
          <note>
            Vi debatterar nu justitieutskottets betänkande Ett effektivare
            informa ­ tionsutbyte mellan polis och socialtjänst vid samverkan
            mot terrorism . Terrorismen är ett reellt hot mot Sverige. Nationellt
            centrum för terrorhot ­ bedömning skriver i sin bedömning av terrorhotet
            mot Sverige att det finns både våldsbejakande islamister och högerextremister
            som anser att Sveri ­ ge är ett legitimt mål för terrorattentat
            och att ett fåtal individer i eller i utkanten av dessa miljöer
            kan komma att utveckla både avsikt och förmåga att utföra terrorattentat
            mot mål i Sverige. Även ensamagerande gärnings ­ personer med
            andra motivbilder kan förekomma.
          </note>
          <note>
            När det gäller att en individ väljer att realisera en terroravsikt
            kan många gånger individuella omständigheter såsom personliga
            motgångar, psykisk ohälsa eller omvärldshändelser som föranleder
            frustration hos individen vara utlösande faktorer. Det är därför,
            fru talman, av största vikt att det finns en effektiv samverkan
            mellan polis å ena sidan och kommunala myndigheter å andra sidan
            för att kunna förebygga eller förhindra terrorism.
          </note>
          <note>
            Den proposition som behandlas i betänkandet har sitt ursprung
            i den terrorismöverenskommelse som slöts mellan regeringen, Moderaterna,
            Centerpartiet, Liberalerna och Kristdemokraterna 2017. Regeringen
            föreslår bland annat att kommunala myndigheter inom socialtjänsten
            ska få utökade möjligheter att dela med sig av uppgifter till
            Polismyndigheten och Säkerhetspolisen vid misstankar om terroristbrottslighet
            eller för att förebygga sådan brottslighet.
          </note>
          <note>
            Vi moderater ställer oss bakom propositionens grundläggande syfte
            att uppnå effektiv samverkan för att kunna motverka terrorism
            men anser att mer behöver göras.
          </note>
          <note>
            Fru talman! Vi moderater menar dock att förslaget, så som det
            är utformat i propositionen, lägger orimliga arbetsbördor på kommunala
            myndigheter inom socialtjänsten. Det ligger inte heller inom de
            utlämnande myndigheternas expertis att göra bedömningar av det
            slag som föreslås. Att exempelvis avgöra vilka uppgifter som kan
            antas förhindra att terrorbrott begås ligger långt utanför myndigheternas
            kärnkompetens. Sådana bedömningars relevans påverkas av vilka
            uppgifter Polismyndigheten och Säkerhetspolisen har och vilka
            åtgärder de kan vidta i det enskilda fallet.
          </note>
          <note>
            Sammantaget kan sägas att kriterierna som ställs upp lägger hinder
            i vägen för att viktig information förs vidare till de brottsbekämpande
            myndigheterna. Det finns en uppenbar risk för att uppgifter som
            hade varit värdefulla för Polismyndigheten eller Säkerhetspolisen
            inte förs vidare på grund av hur bestämmelsen är utformad.
          </note>
          <note>
            I sitt remissvar framhåller Polismyndigheten att även skolor
            och hälso ‑ och sjukvården bör ges möjlighet att lämna ut uppgifter
            i syfte att förebygga allvarligare brottslighet. Moderaterna delar
            i den delen Polismyndighetens bedömning, och vi menar därför att
            även den frågan bör utredas vidare.
          </note>
          <note type="speaker">
            Anf. 159 ADAM MARTTINEN (SD):
          </note>
          <note>
            Fru talman! Vi debatterar betänkandet Ett effektivare informationsutbyte
            mellan polis och socialtjänst vid samverkan mot terrorism .
          </note>
          <note>
            Det finns kanske ingen anledning att gå in på terrorism i ett
            bredare perspektiv. De debatterna har vi haft i den här kammaren
            väldigt många gånger, och Sverigedemokraternas inställning till
            arbetet mot terrorism är väl känd. Dock återspeglar den allmänna
            debatten kring terrorism de konfliktlinjer som återfinns i betänkandet.
            Det handlar nämligen om å ena sidan samhällets förmåga att beivra,
            förebygga och förhindra terrorattentat och å andra sidan den enskilde
            individens rätt till integritet.
          </note>
          <note>
            I det här betänkandet föreslår man att det ska bli enklare med
            informa ­ tionsutbyte mellan just polisen och socialtjänsten.
            Det är ingenting som Sverigedemokraterna har någonting emot. Däremot
            gör vi precis samma bedömning som andra partier i den här församlingen
            och som också åter ­ finns i den reservation som jag yrkar bifall
            till, reservation 3, om att det ska vara utökade möjligheter för
            andra aktörer än socialtjänsten att också inkluderas i det förenklade
            sekretessbrytande arbete som gör att Polismyn ­ digheten kan få
            in uppgifter som är värdefulla för det brottsbekämpande arbetet
            .
          </note>
          <note>
            Polismyndigheten har lämnat ett yttrande under remissförfarandet
            där man säger att det här är väldigt viktigt och att hälso- och
            sjukvården också bör ges möjlighet att lämna ut uppgifter till
            polisen i syfte att förebygga allvarlig brottslighet.
          </note>
          <note>
            Vi ser inte att det finns det avvägda intresse som den rödgröna
            regeringen bedömer finns, utan vi gör bedömningen att de brottsbekämpande
            myndigheterna måste ha rätt att få in den här typen av uppgifter.
            Det är just uppgifter, underlag och underrättelseinformation som
            är av vikt när man bekämpar terrorism.
          </note>
          <note>
            Det blir mitt yrkande för den här debatten, och det är också
            motivet till just det yrkandet.
          </note>
          <note type="speaker">
            Anf. 160 JOHAN HEDIN (C):
          </note>
          <note>
            Fru talman! Ett allvarligt tillkortakommande med den rättspolitiska
            debatten är att den ofta saknar systemtänk. Vi analyserar och
            debatterar varje förslag vart och ett för sig, men det är sällan
            vi tar oss tid och energi att verkligen förstå hur olika åtgärder
            samverkar – om det finns sådant som är onödigt och om det finns
            saker som faktiskt är kontraproduktiva och motverkar sitt syfte.
            Men samhället är ett system. Och ska vi lyckas bygga samhället
            tryggare måste vi också se de rättspolitiska åtgärderna som delar
            i ett system.
          </note>
          <note>
            Det betänkande vi debatterar nu är ett resultat av de blocköverskridande
            samtal som vi hade under förra mandatperioden om hur vi bäst bekämpar
            terrorism. Vissa kan anmärka på att leveranstiden på det som vi
            kom överens om då lämnar en del i övrigt att önska – med rätta,
            kan sägas – men nu kommer ytterligare en pusselbit på plats.
          </note>
          <note>
            Under den typ av samtal där partierna är beredda att ta ansvar
            för Sverige, lägga den kortsiktiga agendan åt sidan för att ge
            och ta, i en gemensam strävan att göra Sverige säkrare, kan vi
            tillåta oss att se åtgärderna mer som delar i ett större system
            än som enstaka skott från höften mot en allt grövre, mer organiserad
            och hotfull kriminalitet.
          </note>
          <note>
            Från Centerpartiets sida har vi länge drivit på för att höja
            debatten från de braskande rubrikernas moral till att med hjälp
            av bra kunskapsunderlag först identifiera problemen och sedan
            vaska fram verksamma åtgärder mot dem längs hela rättskedjan.
            Det var också därför tillsättandet av en trygghetsberedning var
            så viktig för oss i de blocköverskridande samtal som fördes i
            höstas kring gängvåldet. Det blev också en del av 34-punktsprogrammet
            och är nu verklighet.
          </note>
          <note>
            Inom många andra områden gäller oftast principen att ju tidigare
            och mer träffsäkert vi kan sätta in åtgärder desto enklare och
            billigare blir problemen att lösa. Den hemläxan måste göras. Först
            då kan vi på riktigt och varaktigt stärka den brottsbekämpande
            förmågan i hela landet.
          </note>
          <note>
            Fru talman! När det gäller potentiellt integritetskränkande åtgärder
            måste vi gå fram med försiktighet, men inte med så stor försiktighet
            att vi går miste om värdefulla instrument för att förebygga och
            lösa allvarlig kriminalitet. Det känns allt oftare som att den
            debatten vilar delvis på föråldrade premisser. Digitaliseringen,
            kamerateknik, DNA-teknik och annan utveckling skapar enorma möjligheter
            att bekämpa brott. Men de innebär samtidigt enorma möjligheter
            att missbruka en massiv makt från staten mot en enskild.
          </note>
          <note>
            I fel händer och med mörka syften kan samma medel som kan skänka
            trygghet och klara upp brott användas för att förtrycka, förfölja,
            åsidosätta demokratin och agera i strid mot mänskliga rättigheter.
            En utmaning med potentiellt integritetskränkande åtgärder är att
            de var och en för sig oftast går att motivera men att de när de
            läggs ihop kan rubba balansen i relatio ­ nen mellan staten och
            medborgarna. Därav behovet av systemtänk.
          </note>
          <note>
            Fru talman! Denna känsla av att vi till någon del driver denna
            debatt på föråldrade premisser tar sig också uttryck i att vi
            kanske silar mygg och sväljer kameler. Vi behöver göra en större
            översyn av hur vi ser på integritetsskyddet och sekretesshinder
            så att vi kan bestämma oss för vad som är viktigt och utgå från
            det när vi bygger framtidens rättssystem. Det kan ske inom ramen
            för Trygghetsberedningen eller på ett annat sätt, men jag tror
            att det måste ske för att vi ska kunna ha ett proportionerligt,
            ändamålsenligt och rättssäkert regelverk för den här typen av
            frågor.
          </note>
          <note>
            Jag vill därför yrka bifall till min reservation, nr 4, om översyn
            av regelverket.
          </note>
          <note type="speaker">
            Anf. 161 LINDA WESTERLUND SNECKER (V):
          </note>
          <note>
            Fru talman! Det är oerhört viktigt att beivra brott och att göra
            det som kan göras för att minska brottsligheten. Men det måste
            ske inom vissa regleringar så att enskilda personer inte hamnar
            i kläm och så att den som har rätt till hjälp också får det. Det
            är en balansgång när polis och socialtjänst ska samarbeta.
          </note>
          <note>
            Låt mig gå in lite mer på djupet. Offentlighetsprincipen är en
            speciell lagstiftning i Sverige. Den möjliggör för allmänheten
            att ta del av och få insyn i svensk förvaltning och att kunna
            kontrollera den offentliga makten. Lika viktigt som det är med
            öppenhet inför lagar och beslut, lika viktigt är det med skydd
            för den personliga integriteten. Därför finns också en mängd olika
            sekretesslagar. Som enskilda individer ska vi vara skyddade när
            vi exempelvis har kontakt med myndigheter.
          </note>
          <note>
            I socialtjänsten är reglerna att sekretess gäller för uppgifter
            om enskildas personliga förhållanden. Men i vissa fall måste sekretessen
            röjas, till exempel när det gäller att brottsförebygga eller utreda
            brott. Men det finns även regler för att myndigheter ska kunna
            byta uppgifter mellan varandra för att förenkla brottsbekämpningen.
          </note>
          <note>
            Den politiker som påstår att samhället ska använda alla medel
            som finns för att bekämpa brott är en politiker som inte förstår
            hur staten kan användas för att motverka den liberala och fria
            demokratin där varje individ har rättigheter och skyldigheter.
          </note>
          <note>
            Därför är det är viktigt att det finns en stark sekretess för
            uppgifter som gäller enskilda personer, men samtidigt måste viss
            sekretess kunna brytas för att skydda människor från att bli utsatta
            för allvarliga brott. Det är därför väldigt viktigt att ha ett
            helhetsperspektiv när det gäller det brottsförebyggande arbetet.
          </note>
          <note>
            Vänsterpartiet ställer sig därför tveksamt till varför regeringen
            i den här propositionen enbart har riktat in sig på terrorbrott
            när det samtidigt finns så många andra brott som också behöver
            prioriteras. Det är angeläget att myndigheter också får goda möjligheter
            att bekämpa organiserad brottslighet, våldsam extremism och brott
            mot välfärden. Där är socialtjänsten en viktig del för att förhindra
            brott.
          </note>
          <note>
            Fru talman! Det som regeringen föreslår, att uppgifter som omfattas
            av sekretess ska kunna lämnas ut till en kommunal myndighet inom
            socialtjänsten i syfte att förebygga terrorbrott, kan låta som
            ett bra förslag. Men det kommer inte att kunna genomföras på ett
            bra sätt. Man ska komma ihåg att det inte ingår i socialtjänstens
            uppdrag eller kompetens att bedöma om en enskild person begått
            eller kommer att begå brott. Socialtjänsten saknar möjlighet att
            ingripa med konkreta insatser om någon till exempel uttrycker
            odemokratiska och våldsbejakande åsikter. Det vore ju ytterst
            olämpligt om kommuner börjar föra åsiktsregister över enskilda
            personer. Det strider bland annat mot regeringsformen.
          </note>
          <note>
            Om socialtjänsten ska kontakta personer på grund av att polisen
            har lämnat information till socialtjänsten skulle förtroendet
            för socialtjänsten rubbas, hos den enskilde men även hos allmänheten
            i stort. Det är för oklart vad det här lagförslaget egentligen
            syftar till.
          </note>
          <note>
            Det finns i dag bestämmelser för när socialtjänsten får bryta
            sekretess och ge polisen information vid misstanke om brott. Det
            är bra. Det är så det måste fungera. Men att utvidga dessa bestämmelser
            ställer vi i Vänsterpartiet oss mycket tveksamma till. Det kommer
            att bli rättsosäkert om enskilda socialsekreterare ska börja agera
            i kvalificerade straffrättsliga bedömningar. Socialtjänsten ska
            inte fungera som en informationscentral för andra myndigheters
            verksamheter.
          </note>
          <note>
            Socialtjänsten får inte bli polisens förlängda arm. Då kommer
            personer inte att vända sig till socialen för att få stöd och
            hjälp. Det handlar inte om att skydda kriminella eller om att
            sopa problem under mattan utan om att se vad socialtjänsten faktiskt
            arbetar med.
          </note>
          <note>
            Därför ska propositionen avslås. Regeringen ska i stället återkomma
            med ett förslag som tar ett helhetsgrepp om det brottsförebyggande
            arbetet mellan socialtjänst och polis. Jag yrkar bifall till reservation
            1.
          </note>
          <note type="speaker">
            Anf. 162 INGEMAR KIHLSTRÖM (KD):
          </note>
          <note>
            Fru talman! Terrorismen är ett ständigt närvarande hot. Den är
            ett hot mot den demokrati vi har, mot det fria utövandet av mänskliga
            rättigheter och mot den ekonomiska och sociala utvecklingen. Svenska
            jihadister har spelat en aktiv roll i Islamiska statens terrorverksamhet
            och i terrordåd som har begåtts på andra platser i Europa. Vi
            har även sett terrordåd i vårt eget land. Parallellt med att jihadismen
            har vuxit fram i Sverige har också nazismens terrorceller börjat
            visa sig igen.
          </note>
          <note>
            Människor ska kunna känna sig trygga med att öppenhet och mänskliga
            rättigheter liksom demokratins grundläggande värden respekteras.
            Ingen ska behöva känna rädsla för att utrycka sin mening eller
            för att delta i politiska eller religiösa möten.
          </note>
          <note>
            Terrorism hotar internationell fred och säkerhet, nationell säkerhet
            och våra grundläggande fri- och rättigheter. I frågor som dessa
            är det viktigt med en bred samsyn. Det var angeläget och bra att
            en bred överenskommelse träffades 2017 mellan den förra vänsterregeringen
            och allianspartierna i bred samsyn om åtgärder för att bekämpa
            terror och dess rötter. Den proposition vi diskuterar i dag är
            ett av resultaten av denna överenskommelse.
          </note>
          <note>
            Att bekämpa terrorism är ett ytterst angeläget samhällsintresse.
            En förutsättning för att arbetet mot terrorism ska bli framgångsrikt
            är att relevanta myndigheter samverkar och kan utbyta information
            med varandra.
          </note>
          <note>
            Fru talman! Regeringens proposition, som vi i dag hanterar, är
            ett steg på vägen mot att fortsätta bemöta terrorism i vårt samhälle.
            ”Förslaget innebär att Polismyndigheten ska få förenklade och
            utökade möjligheter att lämna ut uppgifter till den kommunala
            socialtjänsten i syfte att förebygga terroristbrottslighet.” I
            propositionen föreslås ”också att myndigheter inom socialtjänsten
            ska få utökade möjligheter att dela med sig av uppgifter till
            Polismyndigheten och Säkerhetspolisen. Utlämnande ska i större
            utsträckning kunna ske vid misstankar om att terroristbrottslighet
            har begåtts men också när det krävs för att förebygga sådan brottslighet”.
          </note>
          <note>
            Grunden i propositionen får vårt stöd, men som förslaget är konstruerat
            ser vi att det finns villkor som är definierade för att uppgifter
            ska få föras vidare från den kommunala socialtjänsten till Polismyndigheten
            eller Säkerhetspolisen. I våra ögon riskerar dessa villkor att
            leda till att uppgifter hindras från att föras vidare. Det lägger
            också ytterligare svåra arbetsbördor på den kommunala socialtjänsten.
            Det är arbetsuppgifter som är utanför dess normala arbetsområde.
          </note>
          <note>
            En rimligare ordning vore att uppgifter lämnas och att bedömning
            görs av den brottsbekämpande expertisen. Vi tillstyrker därför
            den reservation som nämner att man ska ta bort kravet på villkor,
            reservation 2.
          </note>
          <note>
            Fru talman! Vi anser också, i enlighet med det Polismyndigheten
            framhåller i sitt remissvar, att skolor och hälso- och sjukvård
            bör ges möjlighet att lämna ut uppgifter till Polismyndigheten
            i syfte att förebygga allvarligare brottslighet. Vi menar att
            det finns ett samhälleligt intresse av att möjliggöra för fler
            myndigheter och aktörer än socialtjänsten att lämna ut uppgifter.
            Vi stöder därför resonemanget i reservation 3 där man förordar
            att ” regeringen tillsätter en utredning med uppdrag att föreslå
            en ordning där skolor och hälso- och sjukvården och eventuellt
            andra aktörer ges förbättrade möjligheter att lämna och utbyta
            information med Polismyndigheten och Säkerhetspolisen i syfte
            att förebygga allvarlig brottslighet ”.
          </note>
          <note>
            Fru talman! Vi stöder grunddragen i propositionen och reservationerna
            som Kristdemokraterna har gjort i detta betänkande. Men jag väljer
            att yrka bifall endast till reservation 2 i betänkandet.
          </note>
          <note type="speaker">
            Anf. 163 FREDRIK LUNDH SAMMELI (S):
          </note>
          <note>
            Fru talman! Vi debatterar i dag och ska senare besluta om regeringens
            proposition Ett effektivare informationsutbyte mellan polis och
            socialtjänst vid samverkan mot terrorism . Jag vill inleda med
            att yrka bifall till förslaget i propositionen och avslag på reservationerna.
          </note>
          <note>
            Fru talman! Att förebygga, förhindra och försvåra är grunden
            för Sveriges strategi mot terrorism. Vi ska rusta samhället för
            att bemöta propaganda och antidemokratiska budskap. Vi ska ge
            Säpo och polisen bättre verktyg för informationsinhämtning. Och
            vi ska ge polisen bättre möjligheter att avbryta pågående terroristhandlingar.
          </note>
          <note>
            Kampen mot terrorismen är allas vårt ansvar. Därför var det glädjande
            att vi under förra mandatperioden kunde sluta två blocköverskridande
            överenskommelser, en 2015 och en 2017, som stärker Sveriges förmåga
            att bekämpa terrorism.
          </note>
          <note>
            Exempel på saker som vi har varit överens om är:
          </note>
          <note>
             resursförstärkning av Säpo och polisen för att öka slagkraften
          </note>
          <note>
             säkerställande av polisens insatskapacitet med en förmåga till
            kortare responstider och en förmåga att verka på mer än en ort
            samtidigt och under längre tid
          </note>
          <note>
             gemensamma övningar mellan Polismyndigheten, Försvarsmakten
            och Säpo.
          </note>
          <note>
            Vi är också överens om utökat internationellt samarbete med ny
            lagstiftning som möjliggör operativt samarbete mellan EU:s insatsstyrkor.
            Sverige har slutit ett liknande avtal även med Norge.
          </note>
          <note>
            Vi har stärkt samarbetet mellan Säpo och Migrationsverket. Där
            sker samverkan för att öka förmågan att upptäcka potentiella hot.
            För en effektiv hantering har Säpo också direktåtkomst till en
            viktig databas.
          </note>
          <note>
            Vi har kriminaliserat terrorismresor och mottagande av terrorutbildning.
            Vi har försvårat för missbruk av svenska pass. Och samröre med
            terroristorganisationer har kriminaliserats. Dessutom har vi skärpt
            straffen för både grovt vapenbrott och grovt brott mot tillståndsplikten
            för explosiva varor.
          </note>
          <note>
            Det har instiftats ett nationellt c enter mot våldsbejakande
            extremism vid Brå. Det är jättebra. Det är ett centrum som har
            till uppgift att vara ett insatsteam för att ge handfast stöd
            till kommuner, ge ökad kunskap om extremismens drivkrafter och
            uttryck samt samordna nationella insatser.
          </note>
          <note>
            Åtgärder mot finansiering av terrorism har förbättrats. Men det
            är också viktigt att lagstiftningen hela tiden följer med och
            att vi ser över den och vad mer vi kan göra på området.
          </note>
          <note>
            Fru talman! Även om en hel rad åtgärder har kommit på plats utifrån
            de överenskommelserna ser vi att också ytterligare åtgärder behövs
            just för att förebygga, förhindra och försvåra för terrorister.
          </note>
          <note>
            Att bekämpa terrorismen är ett ytterst angeläget samhällsintresse.
            En förutsättning för att arbetet mot terrorism ska vara framgångsrikt
            är att relevanta myndigheter kan samverka och utbyta information
            med varandra. Nuvarande sekretessreglering på dessa områden gör
            att Polismyndigheten, Säkerhetspolisen och socialtjänsten inte
            kan utbyta information med varandra på ett ändamålsenligt sätt.
            Detta är ett hinder för en effektiv samverkan mot terrorism.
          </note>
          <note>
            Av denna anledning ligger den här propositionen på riksdagens
            bord, och det är därför vi i eftermiddag kommer att fatta beslut
            om att ändra i offentlighets- och sekretesslagen. Vi vill ge möjlighet
            till ett effektivare informationsutbyte mellan Polismyndigheten
            och socialtjänsten i syfte att förebygga terroristbrottslighet.
            Samarbetet är en viktig del i vår motståndskraft mot terrorism,
            som är ett allvarligt hot mot vårt öppna samhälle och som kraftfullt
            måste bekämpas.
          </note>
          <note>
            Vi föreslår vidare att socialtjänsten ska få utökade möjligheter
            att dela med sig av uppgifter till Polismyndigheten och Säkerhetspolisen.
            Utlämnande från socialtjänsten ska i större utsträckning kunna
            ske vid misstanke om att terroristbrottslighet har begåtts men
            också när det krävs för att förebygga sådan brottslighet.
          </note>
          <note>
            Dagens lagstiftning på området är alltför stelbent och begränsar
            sådant informationsutbyte som skulle kunna ha betydelse. Det kan
            handla om kunskap och information i socialtjänsten om exempelvis
            finansiering eller resor i terrorismsyfte. Detta är inte acceptabelt.
            Jag är glad över att det i grunden finns ett stort och brett stöd
            för de förändringar som vi nu går fram med och fattar beslut om.
          </note>
          <note>
            Fru talman! Det är viktigt att motverka radikaliseringen och
            rekryteringen till extremist- och terroristgrupper och att påverka
            individers avsikt att begå eller stödja terroristbrottslighet.
            Målet måste vara att så tidigt som möjligt kunna identifiera radikaliseringsprocesser
            för att motverka att grupper eller individer radikaliseras ytterligare
            och till slut begår terroristhandlingar.
          </note>
          <note type="speaker">
            Anf. 164 JOHAN PEHRSON (L):
          </note>
          <note>
            Fru talman! Detta är ett synnerligen angeläget och viktigt ämne.
            Hur minskar vi brottsligheten? Och hur minskar vi den grova brottslighet
            som vi kallar terrorism? Liberalerna stöder propositionen och
            betänkandet. Vi tycker att detta är väl värt att pröva.
          </note>
          <note>
            Vi har med stort intresse tittat på reservationerna. Där finns
            lite allmänna saker om att vi ska utvärdera allt möjligt. Det
            tycker också vi är bra. Man ska hela tiden titta på all lagstiftning.
            Några vill gå fram lite längre och lite snabbare. Andra tycker
            att skolan ska direktrapportera sådant som detta.
          </note>
          <note>
            Hela frågan om brottslighet i skolorna, oavsett om man är orolig
            för brottslighet som terrorism eller annat, och vilken roll skolan
            ska ha är fråga för en särskild debatt. I dag fungerar det så,
            fru talman, att skolan ska rapportera till socialtjänsten om man
            är orolig för att unga människor far illa. Det gäller oavsett
            om de smugglar vapen, säljer knark eller funderar på att hugga
            huvudet av folk och sätta upp det på en påle. Allt detta är dåligt
            för den unga människans uppväxt. Då är det viktigt att socialtjänsten
            får denna information. Enligt oss är det därför som socialtjänsten
            snarare än skolorna ska ha den avgörande rollen och kan göra den
            bästa bedömningen.
          </note>
          <note>
            Vi är naturligtvis beredda att titta på detta ur ett bredare
            perspektiv. Det här handlar även om friskolor och vilka skyldigheter
            och möjligheter de har att kontrollera personer som kanske anställs
            på dessa skolor och se huruvida de är olämpliga ur detta hänseende.
          </note>
          <note>
            Slutligen måste vi hålla uppe trycket och fylla på med fler poliser
            och annan lagstiftning. Som alltid vill jag även ta upp frågan
            om rekrytering och stöd till alla konstiga organisationer. Ungdomar,
            både inom socialtjänsten och i skolan, får inspiration någonstans
            ifrån. Man börjar inte med att titta på sjuka radikaliseringsfilmer
            på nätet, utan det börjar någon annanstans. Det handlar om organisationer
            som får offentliga medel från Allmänna arvsfonden, kommuner, regioner
            och olika myndigheter som fördelar stöd till folkbildning. Vi
            måste ställa helt nya krav. Inte en enda krona ska gå till extremister.
            De har yttrandefrihet och tankefrihet och får göra vad de vill,
            men det finns ingen rättighet till våra skattepengar för att finansiera
            verksamhet som i praktiken går ut på att hylla massmord och störta
            demokratin.
          </note>
          <note>
            Jag yrkar bifall till förslaget i betänkandet, fru talman.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 14 .)
          </note>
          <note>
            § 10 Kamerabevakning i kollektivtrafik och apotek – ett enklare
            förfarande
          </note>
          <note>
            Justitieutskottets betänkande 2019/20:JuU36
          </note>
          <note>
            Kamerabevakning i kollektivtrafik och apotek – ett enklare förfarande
            (prop. 2019/20:109)
          </note>
          <note>
            föredrogs.
          </note>
          <note type="speaker">
            Anf. 165 MIKAEL DAMSGAARD (M):
          </note>
          <note>
            Fru talman! Vi debatterar nu justitieutskottets betänkande Kamerabevakning
            i kollektivtrafik och apotek – ett enklare förfarande . Låt mig
            inledningsvis yrka bifall till reservation 5.
          </note>
          <note>
            Den nuvarande kamerabevakningslagen trädde i kraft så sent som
            2018 och förbättrade i flera avseenden möjligheten till kamerabevakning,
            exempelvis i butikslokaler. Samtidigt är det tydligt hur regeringen
            i fråga om kamerabevakning över tid har vägt intresset av att
            kunna förebygga, utreda och beivra brott alltför lågt.
          </note>
          <note>
            Enligt kamerabevakningslagen ställs krav på tillstånd när kamera
            ­ bevakning ska bedrivas av en myndighet eller någon annan som
            bedriver verksamhet av allmänt intresse. Från tillståndskravet
            finns ett antal utpeka ­ de undantag för bland annat Polismyndigheten,
            Försvarsmakten och Tra ­ fikverket. Även kamerabevakning i tunnelbanan
            är undantagen från kravet på tillstånd.
          </note>
          <note>
            Undantaget från tillståndsplikten för brottsbekämpande myndigheter
            kom emellertid på plats först vid detta årsskifte efter att riksdagen
            riktat ett tillkännagivande till regeringen i samband med att
            den nya kamerabevakningslagen antogs. Vi moderater pekade redan
            när riksdagen beslutade om kamerabevakningslagen 2018 också på
            att all kollektivtrafik, inte bara tunnelbanan, skulle undantas
            från tillståndsplikten.
          </note>
          <note>
            Nu har regeringen kommit med en ny proposition till riksdagen
            där man förslår just det vi föreslog redan 2018, det vill säga
            att tillståndsplikten för kamerabevakning i och i anslutning till
            kollektivtrafik slopas. Det är ett steg i rätt riktning, men mer
            behöver göras.
          </note>
          <note>
            Fru talman! För att öka tryggheten och se till att fler brott
            klaras upp behöver möjligheterna till kamerabevakning förstärkas
            ytterligare. Dagens möjlighet till kamerabevakning på platser
            där allmänheten har tillträde bör förstärkas. Att bli utsatt för
            brott är en grov kränkning av den personliga integriteten. Att
            brottet klaras upp och förövaren ställs till svars är viktigt
            för att ge brottsoffret upprättelse.
          </note>
          <note>
            Vi menar därför att intresset av trygghet och möjligheten att
            utreda och klara upp brott bör väga tyngre än vad det gör i dag
            när intresset av kamerabevakning vägs mot det integritetsintrång
            som kamerabevakning oundvikligen innebär.
          </note>
          <note>
            Regeringen bör också, fru talman, tillsätta en utredning för
            att utreda om tillståndsplikten för att bedriva kamerabevakning
            bör slopas även för kommuner och regioner. Det rapporteras återkommande
            om situationer där personal inom bland annat sjukvården utsätts
            för hot och våld. Det är inte ovanligt att hotfulla situationer
            uppstår då människor samlas i anslutning till sjukhusens akutmottagningar
            efter exempelvis skjutningar eller andra gängkonflikter. Sjukhus
            och andra vårdinrättningar får aldrig vara en frizon för gängvåld
            och otrygghet.
          </note>
          <note>
            Det är inte heller ovanligt att hotfulla situationer uppstår
            på vårdcentraler eller i anslutning till socialtjänstens lokaler.
            Det förekommer också ordningsproblem och brottslighet i och i
            anslutning till bibliotek och andra kommunala verksamheter.
          </note>
          <note>
            Kommunerna fyller i sitt grundläggande uppdrag en viktig funktion
            i det brottsförebyggande arbetet. Det finns emellertid anledning
            att ytterligare stärka kommunernas brottsförebyggande ansvar.
            Utöver kommunernas grundläggande uppdrag inom exempelvis skola
            och socialtjänst fyller även kommunala ordningsvakter och kamerabevakning
            på brottsutsatta platser en viktig trygghetsskapande funktion.
          </note>
          <note>
            Kommuner och regioner som vill sätta upp övervakningskameror
            behöver i dag söka tillstånd hos Datainspektionen. Handläggningstiden
            hos Datainspektionen överstiger ofta ett år, vilket allvarligt
            kan försena viktiga brottsförebyggande och trygghetsskapande åtgärder.
            Samtidigt kan det ifrågasättas i vilken utsträckning tillståndsförfarandet
            faktiskt stärker den enskildes integritet.
          </note>
          <note>
            De allmänna reglerna om behandling av personuppgifter innebär
            att kommuner och regioner skulle behöva göra samma noggranna analyser
            innan kamerabevakning påbörjas som de brottsbekämpande myndigheterna
            gör och göra en intresseavvägning mellan integritetsintresset
            och bevakningsintresset.
          </note>
          <note type="speaker">
            Anf. 166 ADAM MARTTINEN (SD):
          </note>
          <note>
            Fru talman! Vi debatterar betänkandet Kamerabevakning i kollektivtrafik
            och apotek – ett enklare förfarande , vilket går ut på att det
            ska bli enklare att kamerabevaka i anslutning till apotek och
            kollektivtrafik.
          </note>
          <note>
            När det gäller den satsning som regeringen har gjort på ett förenklat
            förfarande för brottsbekämpande myndigheter var Sverigedemokraterna
            tidigt ute och förutsåg de problem som man har uppmärksammat från
            regeringens sida i avvägningen mellan effektivitet i brottsbekämpningen
            och allmänhetens integritet. Vi var tidigt ute och förutspådde
            just att vi behövde mer kameraövervakning för att kunna säkerställa
            tryggheten för medborgare och för att kunna göra det enklare för
            brottsbekämpande myndigheter att utreda brott och samla in bevis
            avseende de brott som begås.
          </note>
          <note>
            Det här är ett arbete som jag tror kommer att få än större vikt
            framöver. Man kan bara ta de senaste veckornas demonstrationer,
            som har utspelat sig i våra större städer. De har eskalerat i
            våldsamma upplopp. Butiker har förstörts, allmänhetens tillgångar
            har vandaliserats och misshandel har skett i omfattande utsträckning.
            Men man har väldigt begränsade förutsättningar att kunna binda
            de olika individerna vid de olika brotten. Där har just kameraövervakning
            varit ett gott hjälpmedel för polisen och brottsbekämpande myndigheter
            generellt för att kunna identifiera de här individerna och binda
            dem till enskilda händelser.
          </note>
          <note>
            Sverigedemokraterna står bakom reservationer om ökade möjligheter
            till kamerabevakning och tillståndsplikten för kommuner och regioner.
            Reservationerna syftar till att det ska bli enklare för fler aktörer
            att få upp kameraövervakning i situationer där man befarar att
            det kan bli en brottslig utveckling eller där man vill bedriva
            ett generellt brottsförebyggande arbete. Vi anser inte att det
            här är speciellt långtgående förslag som allvarligt inkräktar
            på den personliga integriteten. Snarare är det så att de personer
            som i anslutning till exempelvis upploppsstämningar utsätts för
            brott blir oerhört kränkta av att man inte kan utreda de brott
            som de blir utsatta för. Där behöver samhället förstärka sin förmåga
            att binda de här individerna vid de brott som begås.
          </note>
          <note>
            Men vi vet också att kameraövervakning har ett stort folkligt
            stöd. I de undersökningar som har gjorts är det en överväldigande
            majoritet som har sympati för kameraövervakning och inte känner
            att deras integritet på något sätt inskränks av att man utökar
            kameraövervakningen. Det finns hos befolkningen till och med en
            väldigt stor acceptans för kameraövervakning i bostadsområden.
          </note>
          <note>
            De som inte tycker att kameraövervakning är väl avvägd brukar
            av förklarliga skäl oftast vara kriminella element. På den sidan
            har vi haft vänsterpartier och regeringspartier, som har företrätt
            den linjen i den här kammaren historiskt sett. Varje gång som
            Sverigedemokraterna har velat avancera framåt i frågorna om kameraövervakning
            har regeringspartier på vänsterkanten sagt nej av integritetsskäl.
            Man har värnat integriteten. Men enligt de undersökningar som
            har gjorts har en överväldigande majoritet av den normala befolkningen
            i vårt land inte några problem med det här. Det är just de kriminella
            miljöerna som upplever att det är problematiskt att brottsbekämpande
            myndigheter får utökade resurser att kunna binda individer till
            brott. Deras integritet har i den här församlingen representerats
            av regeringspartierna historiskt sett.
          </note>
          <note>
            Det tas steg framåt. Man kanske inte ska ge regeringen alltför
            stort beröm för borttagandet av tillståndsplikten och för den
            lagstiftning som Polismyndigheten nu arbetar efter. Precis som
            tidigare talare beskrev var det upprepade tillkännagivanden i
            justitieutskottet – där Sverigedemokraterna var pådrivande – om
            att ta bort tillståndsplikten som gjorde att regeringen sent omsider
            kom med förslaget till riksdagen om att ta bort den. Vi kommer
            att vara med i varje steg på den här resan framåt, där man gör
            det enklare för olika aktörer att använda sig av kameraövervakning
            för att bekämpa brott.
          </note>
          <note>
            I den här debatten väljer jag att yrka bifall till reservation
            5 om tillståndsplikten för kommuner och regioner.
          </note>
          <note type="speaker">
            Anf. 167 LINDA WESTERLUND SNECKER (V):
          </note>
          <note>
            Fru talman! Det finns i dag stora möjligheter för polis, myndigheter
            och privata aktörer att använda sig av kameraövervakning av platser
            dit allmänheten har tillträde. Det krävs i dag tillstånd för att
            sätta upp en kamera, och det är bra. Det ska vara kontroll, övervägande
            och integritet som råder när samhället ska övervakas.
          </note>
          <note>
            Vi vill inte ha det som i diktaturer som Kina, som ständigt övervakar
            sin befolkning, både via kameror och på andra sätt. Har du inget
            att dölja behöver du inte oroa dig – det ligger illa i munnen
            på den liberala demokraten som förespråkar mer övervakning men
            inte blickar ut i världen och ser vad som händer med människors
            frihet när staten går in och övervakar varje steg man tar.
          </note>
          <note>
            I Sverige är vi inte där – än. Men fler kameror sätts upp. Det
            lagstiftas om fler former av övervakning av enskilda individer.
            Alltför få frågar sig vilket samhälle det här kommer att leda
            till. Politiker vill stävja kriminalitet och visa sig handlingskraftiga.
            Det är ganska naivt. Även politiken måste stanna upp, vidga blicken
            och fråga sig vilket samhälle vi vill ha.
          </note>
          <note>
            Visst kan fler kameror på gator och torg kännas bra. Ibland kanske
            bilder till och med kan vara med och lösa brott, och det är såklart
            bra. Men när kameror sätts upp, vilka andra åtgärder är det som
            inte sätts in för att kameror anses som ”good enough”?
          </note>
          <note>
            Regeringen föreslår att kravet på tillstånd för kameror i kollektivtrafiken
            tas bort. Flera remissinstanser varnar för förslaget. Advokatsamfundet
            menar att förslaget om att sätta upp kameror riskerar att beslutas
            för lättvindigt. Datainspektionen, LO och Seko är kritiska.
          </note>
          <note>
            Vi ska också komma ihåg att kameraövervakning leder till en liten
            minskning av brottslighet och fungerar bäst mot egendomsbrott
            och drogbrottslighet. Mot våldsbrott under alkoholpåverkan är
            kameror inte avskräckande. Passiva kameror ger ingen effekt, medan
            övervakning i realtid ger en minskning av kriminaliteten på 15
            procent. Men det drar också enorma resurser att realtidsövervaka,
            vilket gör att den formen av kameraövervakning inte är lika vanlig.
            Däremot är det ett sätt att invagga människor i en falsk trygghet.
          </note>
          <note>
            Det finns många anledningar att vara kritisk mot kameraövervakningens
            effekter och att ständigt ifrågasätta och tänka till när det kommer
            till olika former av statlig övervakning av befolkningen. Det
            gör Vänsterpartiet. Därför yrkar jag avslag på propositionen och
            bifall till reservation 1.
          </note>
          <note>
            Fru talman! Vill vi minska kriminaliteten på riktigt är det inte
            kameraövervakning i varje hörn och poliser bakom varje buske som
            är den egentliga lösningen, även om just det scenariot är högerpartiernas
            våta dröm. Då är det betydligt enklare lösningar som behövs, som
            att minska de ekonomiska klyftorna mellan folk, för fattigdom
            föder också kriminalitet. Vi behöver se till att vi har en skola
            som kan utbilda varenda unge och att det finns en arbetsmarknad
            med trygga jobb i stället för en regering som med alla medel vill
            slå sönder anställningstryggheten. Det krävs modiga politiker
            som vågar satsa långsiktigt på välfärden och på folket och slutar
            pumpa in stöd till storföretag som inte ens betalar skatt i Sverige.
            Det behövs en omfördelning från eliten till folket. Det är att
            brottsförebygga. Det är att stärka jämlikheten. Det är att krossa
            kriminaliteten.
          </note>
          <note type="speaker">
            Anf. 168 INGEMAR KIHLSTRÖM (KD):
          </note>
          <note>
            Fru talman! Dagens debatt gäller kamerabevakning och den lag
            som styr denna typ av övervakning.
          </note>
          <note>
            I dagens samhälle ser vi hur många människor känner otrygghet
            på allmänna platser på grund av att de riskerar att utsättas för
            brott. Men vi ser också hur skadegörelse och stölder utförs mot
            både privat och kommunal egendom.
          </note>
          <note>
            Det grundläggande syftet med en lag för kamerabevakning är att
            möta behovet av trygghetsskapande bevakning, men lagen måste samtidigt
            naturligtvis skydda människors personliga integritet.
          </note>
          <note>
            Det har länge funnits ett krav på tillstånd för vissa typer av
            kamerabevakning. Detta tillståndskrav gäller om kamerabevakningen
            avser en plats dit allmänheten har tillträde. Men kamerabevakningslagen
            innehåller redan i dag flera undantag från tillståndskravet. Det
            krävs till exempel inte tillstånd för bevakning i brottsbekämpande
            syfte i en tunnelbanevagn, på en tunnelbanestation eller i ett
            parkeringshus. Och det finns ett generellt undantag för kamerabevakning
            som bedrivs av Kustbevakningen, Polismyndigheten, Säkerhetspolisen
            och Tullverket.
          </note>
          <note>
            En ansökan om tillstånd ska göras hos Datainspektionen, som är
            tillsynsmyndighet, om bevakningen inte handlar om ytor eller utrymmen
            där bara personal eller andra behöriga personer får vistas.
          </note>
          <note>
            Fru talman! I den proposition vi nu debatterar föreslår regeringen
            ett enklare förfarande i meningen att tillstånd för kamerabevakning
            inte längre ska krävas vid bevakning i ett färdmedel i kollektivtrafiken
            eller på stations ‑ , terminal- eller hållplatsområde. Kravet
            på tillstånd för kamera ­ bevakning tas även bort vid bevakning
            i butikslokaler där det bedrivs apoteksverksamhet.
          </note>
          <note>
            Fru talman! Regeringens lagförslag syftar till att förenkla användningen
            av kamerabevakning som ett verktyg för brottsbekämpning. Vi delar
            uppfattningen att det finns behov av att förenkla användningen
            av kamerabevakning i kollektivtrafiken, på flygplatser och i butikslokaler
            där det bedrivs apoteksverksamhet.
          </note>
          <note>
            Naturligtvis kan ett tillstånd för kamerabevakning, som propositionen
            berör, belysas ur ett integritetsperspektiv – det handlar om att
            ett skydd för den enskildes personliga integritet fortfarande
            ska kunna upprätthållas. Men vi ser att man bevakar detta i propositionen.
            Det är också det som konstitutionsutskottet har funnit i sin bedömning.
          </note>
          <note>
            Fru talman! För att öka tryggheten i vårt samhälle och för att
            se till att fler brott klaras upp bör möjligheterna till kamerabevakning
            ytterligare förstärkas. Förslagen i propositionen om att slopa
            tillståndsplikten är ett steg i rätt riktning men inte tillräckligt.
          </note>
          <note>
            Dagens möjlighet till kamerabevakning även på andra platser där
            allmänheten rör sig bör förstärkas. Lagen bör anpassas till en
            ny verklighet där avvägningen mellan å ena sidan trygghet och
            brottsuppklaring och å andra sidan integritet förändras.
          </note>
          <note>
            Man bör beakta att det är en stor integritetskränkning att bli
            utsatt för ett brott. Intresset av trygghet och av att brott klaras
            upp måste därför väga tyngre än vad det gör i dag. Vi ser därför
            ett behov av en förändring enligt det som beskrivs i reservation
            4, som möjliggör ytterligare kameraövervakning.
          </note>
          <note>
            Fru talman! Vi menar att regeringen också bör överväga att stärka
            möjligheterna för kommuner och regioner att införa kamerabevakning
            på allmänna platser och andra platser där det är berättigat utifrån
            ett brottsförebyggande eller trygghetsskapande syfte. Kommunerna
            fyller en viktig funktion i det brottsförebyggande arbetet, och
            det finns anledning att både uppdra åt och ge ytterligare möjligheter
            för kommunerna att bedriva ett brottsförebyggande arbete.
          </note>
          <note>
            Jag vill avsluta med att säga att vi kristdemokrater stöder de
            reservatio ­ ner som vi har i detta betänkande. Men jag väljer
            att yrka bifall endast till reservation 4.
          </note>
          <note type="speaker">
            Anf. 169 FREDRIK LUNDH SAMMELI (S):
          </note>
          <note>
            Fru talman! För att tryggheten ska öka måste samhället bekämpa
            brottsligheten men också orsaken till brottsligheten. Det brottsförebyggande
            arbetet är helt centralt. Polisens lokala närvaro är också otroligt
            viktig. Därför är den historiska satsning på Polismyndigheten
            som vi är mitt uppe i, med målet om 10 000 fler polisanställda
            fram till år 2024, otroligt viktig.
          </note>
          <note>
            Men ett effektivt brottsförebyggande arbete kräver hela samhällets
            insatser. Därför har regeringen tagit fram ett nytt brottsförebyggande
            program, Tillsammans mot brott , inrättat brottsförebyggande tjänster
            på landets alla länsstyrelser och tillfört mer pengar till kommunerna
            för att stödja dem i det brottsförebyggande arbetet. Vi tittar
            också på frågan om att göra det lagstadgat för kommunerna att
            jobba brottsförebyggande. Vi ser över regelverket och utbildningar
            för ordningsvakter för att göra det möjligt att använda dem som
            en trygghetsskapande resurs i större utsträckning – för att nämna
            något.
          </note>
          <note>
            Till detta har vi ökat möjligheten att ha kamerabevakning och
            tagit bort tillståndsplikten för polis, kustbevakning, säkerhetspolis
            och tullverk.
          </note>
          <note>
            På bordet ligger i dag ytterligare en byggsten i ett starkare
            förbyggande arbete: ett enklare förfarande när det gäller kamerabevakning
            i kollektivtrafik och på apotek. Jag yrkar bifall till propositionen
            och avslag på reservationerna.
          </note>
          <note>
            Fru talman! Vi socialdemokrater vill att kommunerna ökar sina
            brottsförebyggande insatser och att fler aktörer involveras i
            det gemensamma arbete vi behöver göra. Det måste finnas en gemensam
            bild av vilka problem som behöver åtgärdas lokalt, och de insatser
            som beslutas måste bygga på kunskap om vilka brottsförebyggande
            metoder som fungerar. Vi behöver fler insatser för de människor
            som hamnar i kriminalitet och för de unga som riskerar att dras
            in i kriminalitet och för att skapa trygga platser där det är
            svårt att begå brott.
          </note>
          <note>
            Med eftermiddagens beslut skapar vi fler verktyg för trygghet
            och brottsbekämpning i hela landet. Kameror ska snabbt och enkelt
            kunna sättas upp på bussar, tåg, hållplatser, stationer och flygplatser.
          </note>
          <note>
            Detta är ett brottsförebyggande arbete. Det handlar om att underlätta
            utredningsarbete när brott väl har begåtts. Men kamerabevakning
            kan ock ­ så leda till en ökad trygghet och få fler människor
            att resa med kollektivtrafik.
          </note>
          <note>
            Lagändringarna förbättrar möjligheterna att använda kamerabevakning
            i kollektivtrafiken och på flygplatser i bland annat brottsbekämpande
            och ordningshållande syften. Ändringarna ger också apoteken samma
            förutsättningar som övriga butiker att sätta upp kameror.
          </note>
          <note>
            Genom den allmänna dataskyddsregleringen kommer det även fortsättningsvis
            att finnas ett starkt skydd för den personliga integriteten.
          </note>
          <note>
            Förslaget är att detta ska träda i kraft redan den 1 augusti.
          </note>
          <note type="speaker">
            Anf. 170 HELENA VILHELMSSON (C):
          </note>
          <note>
            Fru talman! Jag börjar med att yrka bifall till utskottets förslag
            i betänkandet.
          </note>
          <note>
            Kamerabevakning och kameraövervakning får mig och säkert många
            andra att känna lite rysningar. Var finns det kameror i vårt samhälle?
            Var kan jag fastna på en bild? Och vad händer med det materialet?
            Jag gissar att många människor ställer sig de frågorna, kanske
            ofta kvinnor som lever i otrygga eller kontrollerande förhållanden.
          </note>
          <note>
            Men, fru talman, jag tror också att människor tänker: Det kanske
            är bra med kameraövervakning om det bidrar till att förhindra
            brott eller till att klara upp redan begångna brott.
          </note>
          <note>
            För att motverka att material som fastnar i en kamera behandlas
            på fel sätt eller hamnar i orätta händer finns det en omfattande
            lagstiftning för den enskildes integritet. Det gäller både själva
            kamerabevakningen och den efterföljande hanteringen av materialet.
            Detta finns exempelvis i dataskyddslagen, i brottsdatalagen och
            i nämnda kamerabevakningslag.
          </note>
          <note>
            Det finns reglerat att krav på upplysning om var bevakning sker
            och tystnadsplikt för den som handhar uppgifter inhämtade via
            kameraövervakningen ska gälla. Detta omfattas även av sekretessen
            i offentlighets ‑ och sekretesslagstiftningen.
          </note>
          <note>
            Fru talman! Syftet med detta lagförslag är att bekämpa brottslighet,
            förhindra olyckor och upprätthålla ordning och reda. Det sista
            är faktiskt ett nytt syfte, vilket jag tycker är bra.
          </note>
          <note>
            Nej, det här kanske inte leder till färre brott. Jag är dock
            ganska övertygad om att det leder till att fler brott klaras upp,
            och det är för mig gott nog.
          </note>
          <note>
            Kameraövervakning kan, som vi har hört flera säga här, om den
            medför ökad trygghet och minskad brottslighet också anses innebära
            ett förstärkt integritetsskydd för den som faktiskt slipper utsättas
            för ett brottsligt angrepp. Inte minst leder detta till mindre
            krångel för dem som vill ha kameraövervakning, och det är viktigt
            i brottsförebyggande syfte.
          </note>
          <note>
            Eftersom det i dag är lagligt med kameraövervakning i tunnelbanan
            torde det vara ganska logiskt för människor att samma regler gäller
            för alla transportslag med samma grundläggande och integritetsskyddande
            krav för att kameraövervakning ska få genomföras.
          </note>
          <note>
            Jag vill i det här sammanhanget också påpeka att Centerpartiet
            tycker att det är synd att inte vårdinrättningar och sjukhus är
            med i det här. Vi ser fram emot att jobba in det i kommande arbete
            och kommande förslag.
          </note>
          <note>
            Med detta yrkar jag bifall till utskottets förslag i betänkandet.
          </note>
          <note type="speaker">
            Anf. 171 JOHAN PEHRSON (L):
          </note>
          <note>
            Fru talman! Ärendet för debatt är alltså Kamerabevakning i kollektivtrafik
            och apotek – ett enklare förfarande . Vi inför alltså inte något
            rättslöst område här, utan regelverket kvarstår. Det är bara det
            att man inte behöver begära ett särskilt tillstånd.
          </note>
          <note>
            Det enklare förfarandet innebär också att byråkratin och arbetsbelastningen
            minskar för dem som i dag ger tillstånd hos Datainspektionen.
            Ofta får man ju tillstånd. Det förekommer mängder av kameraövervakning
            i dag, till exempel på våra flygplatser.
          </note>
          <note>
            Nu hoppar man över ett steg. Skyddsmekanismer om GDPR och annat
            regelverk finns kvar. Det är väldigt viktigt, för om man får rätt
            att sätta upp en kamera är det klart att det är ett stort ansvar
            ur en integritetsaspekt att dessa uppgifter behandlas korrekt,
            att de gallras och förstörs och att det inte blir något läckage.
            Det ska vara stränga straff för den som sätter upp kameran och
            missbrukar detta.
          </note>
          <note>
            Det här är en resa som vi har gjort, och ämnet kommer vi att
            återkomma till. Jag minns att vi för många år sedan här i kammaren
            pratade om huruvida det var rätt att man skulle få ha kameror
            i taxibilar. Ojojoj, vad det skulle avslöjas! Det var så mycket
            integritet som skulle kränkas. Men det handlade ju om att skydda
            dem som kör mot övergrepp.
          </note>
          <note>
            På samma sätt är det här ett sätt att skydda de människor som
            jobbar i kollektivtrafiken mot trakasserier och våld. Samma sak
            gäller våra apotek, som självklart är företag där det förekommer
            vissa risker, till exempel människor med missbruksproblem som
            kanske vill komma över mediciner och annat på ett kriminellt sätt.
          </note>
          <note>
            Det här är områden där vi nu säger att här får man ge tillstånd.
            Regelverken måste följas, och kontroll kommer att ske. Men man
            hoppar över tillståndet.
          </note>
          <note>
            Tittar vi framåt kommer effektivitet, rättssäkerhet och personlig
            inte ­ gritet som sagt att mötas på mängder av områden. Vi har
            hela AI-komplex ­ et. Hur ska man få använda sig av smarta datorer
            som räknar ut ansikts ­ igenkänning? Det här kommer bara att eskalera.
          </note>
          <note>
            Vi har ett uppmärksammat rättsfall som verkar ha blivit uppklarat.
            Jag talar inte om det som det var presskonferens om i morse utan
            om det som det ska vara presskonferens från Linköping om lite
            senare. I och med det ställs frågan om man bara genom att använda
            sig av släktforskningsdatabaser ska kunna kartlägga varenda människa
            som har lämnat DNA på en brottsplats. I dag är det tillåtet. Jag
            tror att vi måste se över dessa frågor ännu mer.
          </note>
          <note>
            Tekniken driver politiken, och vi springer efter. I det här fallet
            är det dock väldigt enkelt för Liberalerna att yrka bifall till
            utskottets förslag i betänkandet.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 14.)
          </note>
          <note>
            § 11 Trafiksäkerhet
          </note>
          <note>
            Trafikutskottets betänkande 2019/20:TU14
          </note>
          <note>
            Trafiksäkerhet
          </note>
          <note>
            föredrogs.
          </note>
          <note type="speaker">
            Anf. 172 THOMAS MORELL (SD):
          </note>
          <note>
            Fru talman! Vi ska debattera betänkande 2019/20:TU14 , som handlar
            om trafiksäkerhet. Sverigedemokraterna står bakom samtliga av
            våra reservationer i betänkandet, men för att spara tid vid votering
            yrkar jag bifall endast till reservation 28.
          </note>
          <note>
            Vad är trafiksäkerhet? Är det att montera upp automatiska hastighetskameror
            utmed våra vägar, eller är det betydligt mer komplicerat än så?
            För mig, som har ägnat nära nog hela mitt vuxna liv åt trafiksäkerhet,
            är den här frågan viktig.
          </note>
          <note>
            Jag har gjort ca 300 tekniska undersökningar på fordon som varit
            inblandade i svåra olyckor. I det arbetet har vi försökt analysera
            varför olyckan uppstod. Var det vägen som var orsaken? Var det
            fordonet som orsakade olyckan? Eller var det föraren? I de allra
            fall var det föraren som orsakat olyckan.
          </note>
          <note>
            Förra året, 2019, var det 223 personer som inte kom hem till
            sina nära och kära. Vart och ett av dessa dödsoffer har en stor
            krets av människor omkring sig: föräldrar, barn, syskon, släkt
            och vänner. Varje dödsfall i trafiken berör en stor mängd människor.
          </note>
          <note>
            223 personer – fundera ett ögonblick över den siffran! I den
            här kammaren sitter 349 ledamöter. Antalet dödade i trafiken 2019
            motsvarar alltså 64 procent av riksdagens ledamöter.
          </note>
          <note>
            Trafiksäkerhet är något som angår oss alla. Det är viktigt att
            var och en av oss här i kammaren agerar för att öka säkerheten
            på våra vägar.
          </note>
          <note>
            Fru talman! Bakom varje dödsfall finns drabbade föräldrar, barn,
            syskon, vänner, kollegor och skolkamrater. Natten till söndagen
            den 31 maj i år inträffade en svår olycka utanför Sundsvall. Fyra
            unga pojkar omkom i samband med en olycka, och ytterligare två
            ungdomar skadades svårt.
          </note>
          <note>
            Försök att sätta er in i den fasansfulla situation som anhöriga
            och vänner till de drabbade familjerna genomlider. Tänk er själva
            att öppna dörren och mötas av poliser och en präst. Tänk er den
            iskalla, förlamande insikten att deras besök innebär det värsta
            tänkbara.
          </note>
          <note>
            Jag vet. Jag har upplevt den fasa och dödsångest som präglar
            en olycksplats. Jag har också upplevt den förlamande tystnaden
            på en olycksplats när livet har flytt. Jag har träffat föräldrar
            som just förlorat det käraste de har – ett barn. Jag har suttit
            vid vägkanten och försökt trösta människor som just upplevt det
            mest fasansfulla ögonblicket i sitt liv. Jag har suttit som sakkunnigt
            vittne i rättegångar med det rättsliga efterspelet från allvarliga
            olyckor.
          </note>
          <note>
            Mina tidigare kollegor inom polis, ambulanspersonal, räddningstjänst
            och bärgare kan alla vittna om samma sak.
          </note>
          <note>
            För många är olyckorna bara en notis i tidningen – till den dag
            poliser och präster står utanför dörren. För de människor som
            drabbas innebär det dramatiska upplevelser, och därför måste vi
            göra allt som står i vår makt för att minska antalet döda och
            skadade i trafiken.
          </note>
          <note>
            Fru talman! Arbetet med trafiksäkerhet måste börja redan i grundskolan.
            Att i tidig ålder få kunskap om hur man uppför sig, går och cyklar
            i trafiken är en god grund för att man ska utvecklas till en säker
            trafikant.
          </note>
          <note>
            Vi sverigedemokrater menar att barn har nytta av denna kunskap
            senare i livet när det är dags att köra moped, mc och bil. Några
            av barnen kommer dessutom att bli yrkesförare och få vägen som
            sin arbetsplats. Därför är det viktigt att utbildningen till en
            god trafikant börjar tidigt.
          </note>
          <note>
            Fru talman! År 2019 omkom 38 personer i alkohol- eller drogrelaterade
            trafikolyckor. Det är 17 procent av alla omkomna i trafiken. Enligt
            forskningen har var femhundrade bil en påverkad förare bakom ratten.
            Det är en skrämmande siffra som borde stämma till eftertanke.
            Vi vet att riskerna ökar betydligt med påverkade förare, och tyvärr
            visar också statistiken att alkohol och droger är en betydande
            riskfaktor. Sverigedemokraterna menar att drog- och alkoholrelaterade
            kontroller måste öka avsevärt.
          </note>
          <note>
            År 2009 gjorde polisen 2,7 miljoner utandningsprov, och 2018
            var siffran nere i 957 700 prov. Det är en dramatisk minskning.
            Ur trafiksäkerhetssynpunkt är den här utvecklingen inte acceptabel.
          </note>
          <note>
            Fru talman! Arbete som utförs på väg eller nära vägen är förenat
            med stora risker eftersom många bilister inte respekterar skyltar
            och varningsljus i den omfattning som vore önskvärt. Varje år
            dödas och skadas flera personer när de utför ett arbete på eller
            nära vägen.
          </note>
          <note>
            Särskilt utsatta är vägarbetare, bärgare, räddningstjänst och
            polis. Jag själv klarade livhanken med en hårsmån på en olycksplats
            vintern 1997. Två år senare höll en kollega på att bli påkörd
            på en olycksplats. Av någon anledning respekterar inte bilisterna
            de varningsljus som finns på både fordon och skyltar.
          </note>
          <note>
            Så kallade TMA-fordon används som skydd vid olika arbeten på
            väg. Ni har säkert sett dessa fordon med stora krockkuddar. Dessa
            fordon har till uppgift att med sin närvaro och utrustning uppmärksamma
            andra trafikanter om ett pågående arbete. Trots både skyltar och
            varningsljus blir dessa TMA-fordon påkörda, och dessa påkörningar
            ökar i frekvens. Just innan jag gick hit till kammaren kunde jag
            notera att ytterligare ett fordon har blivit påkört ute på väg
            – en tragisk utveckling.
          </note>
          <note>
            Trots att TMA-fordon till sin konstruktion är utformade på ett
            sådant sätt att en förare i ett annalkande fordon ska bli varse
            ett framförvarande hinder sker påkörningar. Situationen är inte
            acceptabel, och jag talar ofta med personer som upplever otrygghet
            när de arbetar på väg.
          </note>
          <note>
            Utvecklingen måste vändas, och för oss sverigedemokrater är det
            en prioriterad fråga. De som arbetar på vägarna gör det för att
            vi andra ska komma fram tryggt och säkert. Då måste vi visa dessa
            människor respekt. De utför ett arbete för att det ska bli framkomligt
            för oss andra. Det bästa sättet att visa respekten är att sänka
            farten förbi en arbetsplats.
          </note>
          <note>
            Fru talman! Trafiksäkerhet angår oss alla, och vi här i Sveriges
            riksdag har verktygen för att öka säkerheten på våra vägar. Låt
            oss gemensamt öka tryggheten för landets bilister.
          </note>
          <note type="speaker">
            Anf. 173 HELENA VILHELMSSON (C):
          </note>
          <note>
            Fru talman, ledamöter och åhörare! Jag vill börja med att tacka
            för att jag får genomföra en av mina sista debatter detta underliga
            riksdagsår i just trafikutskottets ärenden, vilket jag gör i stället
            för min kollega Mikael Larsson.
          </note>
          <note>
            Fru talman! Centerpartiet står bakom alla sina reservationer,
            men jag väljer att yrka bifall endast till reservation 5.
          </note>
          <note>
            Antalet viltolyckor har ökat för varje år de senaste tio till
            femton åren. 2019 blev ett nytt rekordår i Sverige med nästan
            65 000 polisrapporterade viltolyckor. Tillbuden med klövvilt,
            inte minst rådjur och vildsvin, har ökat dramatiskt. Följden av
            en kollision med exempelvis ett vildsvin eller ett rådjur orsakar
            förutom stora materiella skador även ett lidande för djuren. Däremot
            leder viltolyckor mer sällan till dödsolyckor.
          </note>
          <note>
            Nollvisionen, det vill säga det långsiktiga målet om att ingen
            ska dödas eller skadas allvarligt till följd av trafikolyckor
            i Sverige, är vägledande för Trafikverkets säkerhetsarbete. Givetvis
            är detta bra, men myndighetens fokus på att minska risken för
            dödsolyckor riskerar att leda till att de inte lika allvarliga
            viltolyckorna går under radarn i trafiksäkerhetsarbetet, trots
            att antalet viltolyckor med till exempel vildsvin ökar år efter
            år.
          </note>
          <note>
            Det faktum att viltolyckorna ökar ställer högre krav på en trafiksäker
            planering av vägnät och övrig infrastruktur så att viltet hålls
            borta från vägarna. Problemet bör ytterst hanteras inom ramen
            för översynen av viltförvaltningen. Vi behöver jaga mer vildsvin.
            Men på kort sikt måste Trafikverket i sin infrastrukturplanering
            ta större hänsyn till den allmänfara som viltet utgör på vägar
            och järnvägar.
          </note>
          <note>
            Fru talman! Oavsett tekniska framsteg måste förarens varseblivning
            genom sin egen uppmärksamhet vara tillförlitlig. I dag krävs inga
            syn ­ undersökningar för privatpersoner för att få köra bil, bortsett
            från testet i samband med anskaffandet av körkort.
          </note>
          <note>
            Centerpartiet anser att man bör överväga att införa obligatoriska
            syn ­ tester för privatpersoner i samband med körkortsförnyelse
            när föraren har kommit upp i en ålder då det är vetenskapligt
            bevisat att synen gradvis försämras. Centerpartiet anser att regeringen
            bör tillsätta en utredning för att se om detta är möjligt.
          </note>
          <note>
            Fru talman! Att riskera att bli av med körkortet kan för många
            förändra livet drastiskt. En del av oss har nog upplevt det. Fram
            till april i år kunde människor med synfältsbortfall göra ett
            test hos VTI där man via en simulator kunde testa körförmågan,
            och man kunde via dispens behålla körkor ­ tet. Representanter
            för forskningsprojektet Chans till Dispens har uppvaktat utskottet
            och gett sin syn på testningen hos VTI och hur viktigt det är
            att utifrån människors förmåga genomföra tester.
          </note>
          <note>
            Vi kan vidare notera att det i Sverige inte finns möjlighet att
            genomföra ett körprov på väg när de medicinska kraven inte uppfylls.
            Detta beror på att körkortslagen reglerar att ett körkortstillstånd
            krävs för att få genomföra körprov på väg. Ett körkortstillstånd
            får inte beviljas för en person som inte uppfyller de medicinska
            kraven. Det blir lite av ett moment 22.
          </note>
          <note>
            Vi kan dock konstatera att körkortslagen inte ställer några specifika
            krav på att synen ska anses godkänd. Transportstyrelsens föreskrift
            möjliggör i dag tester av körförmåga för individer med kognitivt
            nedsatt förmåga, till exempel vid stroke eller demens, innan ett
            körkort eventuellt dras in – dock inte för synfältsbortfall. Av
            den anledningen har en godkänd körning i en särskild simulator
            vid VTI tidigare vägt tungt i Transportstyrelsens bedömning om
            undantag från kraven rörande synfältsdefekter kan beviljas för
            körkort med behörighet B eller inte.
          </note>
          <note>
            I juni 2018 rekommenderade Transportstyrelsen att simulatoranvändning
            skulle pausas för att ge utrymme för en utvärdering 2018. Rekommendationen
            grundades bland annat på att flera personer med mycket stora synfältsdefekter
            klarat körningen. Den fråga som lyftes upp var om simulatorn fyllde
            avsedd funktion. Transportstyrelsen påbörjade därefter en utvärdering
            för att undersöka om det finns belägg för att en körning i simulator
            med säkerhet kan visa vem som kan kompensera för sina synfältsdefekter
            och vem som inte kan kompensera.
          </note>
          <note>
            I april 2020 beslutade Transportstyrelsen att inte längre väga
            in godkänd körning i VTI:s simulator när myndigheten bedömer körkortsförmågan
            hos personer som fått sitt körkort återkallat på grund av synfältsbortfall.
            Myndigheten baserar sitt beslut bland annat utifrån en genomgång
            av vetenskaplig litteratur. Den visar att för att kunna dra slutsatser
            om körkortsförmåga på väg baserat på utfall av körning i en simulator
            krävs omfattande valideringar – däribland studier på väg.
          </note>
          <note>
            En sådan validering har inte utförts på simulatorn vid VTI. Vi
            kan dock konstatera att en uppföljning av de personer som godkänts
            för dispens genom VTI:s simulatortest drygt två år efteråt visar
            att de rent statistiskt löper lägre risk att hamna i en olycka.
          </note>
          <note>
            Andra delar som påverkat Transportstyrelsens ställningstagande
            är att testscenariot i simulatorn är begränsat.
          </note>
          <note>
            Fru talman! Centerpartiet tycker att det är bra att det i dag
            finns en majoritet här i kammaren för att testningen hos VTI ska
            återupptas och att en vidare utredning av detta bör tillsättas.
          </note>
          <note type="speaker">
            Anf. 174 MAGNUS JACOBSSON (KD):
          </note>
          <note>
            Fru talman! Vi står bakom alla våra reservationer, men för tids
            vinnande yrkar jag bifall endast till reservation nr 6.
          </note>
          <note>
            I dag ska vi prata om trafiksäkerhet. Det finns tre faktorer
            som måste hanteras på ett klokt sätt om vi ska lyckas med nollvisionen:
            trafikkultur, teknik och lagar.
          </note>
          <note>
            Oavsett trafikslag vet vi att enskilda trafikanters beteende
            är avgörande för hur många olyckor som sker i trafiken samt vilken
            trafikkultur som utvecklas inom trafiken. Det är väl dokumenterat
            att unga män tar större risker, vilket syns i olycksstatistiken.
            Vi vet att en del cyklister uppfattar det som att de har rätt
            till företräde vid övergångsställen, vilket skapar risk för olyckor.
            Det är också väl känt att en del av dem som njuter av sommaren
            på en motorcykel har en något flexibel inställning till hastighetsgränser.
            Allt detta är exempel på kultur som ökar risken för olyckor. Vi
            måste därför tala om trafikkultur när vi arbetar för att minska
            olyckorna i trafiken.
          </note>
          <note>
            Moderna fordon, digitaliserad trafikövervakning, flexibla skyltar
            samt bättre vägar gör att allt fler befinner sig i trafiken samtidigt
            som antalet olyckor har minskat över tid. Det finns dock teknik
            som hjälper enskilda trafikslag men är farlig för andra. Ett exempel
            är vajerräcken, som skyddar bilar men är livsfarliga för mc-förare.
            Men den tekniska utvecklingen är positiv, och vi kommer att se
            hur ny teknik även i framtiden leder till att vi kan njuta av
            hög flexibilitet medan olyckstalen fortsätter att gå ned.
          </note>
          <note>
            Samtidigt som vi jobbar med trafikkultur och utveckling av ny
            teknik måste vi som lagstiftare följa upp detta med lagstiftning
            som förstärker trafiksäkerhetsarbetet. Kombinationen av trafikkultur,
            teknik och lagar är det som i längden skapar ett robust och flexibelt
            trafiksystem med så få olyckor som möjligt.
          </note>
          <note>
            Fru talman! Vid sidan av dessa tre principer har vi lyft fram
            följande synpunkter i våra reservationer:
          </note>
          <note>
            Olyckor som leder till skador och dödsfall drabbar oftare våra
            motorcyklister. Ett av skälen är vajerräckena, som jag tidigare
            nämnt. Motorcyklister fastnar i sådana räcken, vilket leder till
            större och allvarligare personskador. Mellan 2005 och 2017 omkom
            i genomsnitt 40 motorcyklister årligen, och ungefär var tionde
            motorcyklist som dödades i trafiken omkom till följd av kollision
            med vajerräcke.
          </note>
          <note>
            Statens väg- och transportforskningsinstitut, Svenska Väg- och
            Broräckesföreningen och Sveriges Motorcyklister har kritiserat
            dessa räcken avseende säkerheten för motorcyklister. Man förordar
            i stället släta räcken med underglidningsskydd.
          </note>
          <note>
            Ska vi uppnå nollvisionen krävs en översyn av räckena på svenska
            vägar. Vi föreslår därför att Trafikverket ska ta fram en åtgärdsplan
            för att byta ut vajerräckena mot moderniserade traditionella vägräcken
            för att minska antalet dödade och allvarligt skadade motorcyklister.
          </note>
          <note>
            Fru talman! Innehav av B-körkort är ofta ett grundkrav för att
            en person ska få ett jobb. För många tar det tid att ta körkort,
            och dagens regelverk försvårar för dem som försöker. Ett godkänt
            kunskapsprov eller körprov är giltigt i två månader.
          </note>
          <note>
            Vi har noterat att Transportstyrelsen i februari 2020 beslutade
            om nya regler om förarprov i syfte att förbättra förarutbildningen
            för behörighet B. De nya reglerna innebär bland annat att giltighetstiden
            för ett godkänt teoriprov för behörighet B förlängs från två till
            fyra månader. Systemet borde dock vara ännu mer flexibelt. Regeringen
            bör arbeta för att giltig ­ hetstiden för ett godkänt kunskapsprov
            samt körprov för körkortsbehörighet B förlängs till sex månader.
          </note>
          <note>
            Fru talman! Vi noterar även problem med illegala körskolor. Jag
            gillar egentligen inte det begreppet, för det är inga körskolor,
            men det är det begrepp som används. Dessa illegala körskolor snedvrider
            marknaden och uppträder i många fall på ett sådant sätt att enskilda
            körskoleelever tror att de går till en laglig körskola, vilket
            får negativa konsekvenser för eleverna i form av dyra och undermåliga
            lektioner. De riktiga trafikskolorna riske ­ rar att konkurreras
            ut, och köerna till körprov blir allt längre då fler underkänns
            och måste göra om prov.
          </note>
          <note>
            För att tydliggöra vilka fordon som tillhör en laglig trafikskola
            – egentligen en trafikskola – föreslår vi att det införs en särskild
            färg på registreringsskylten för registrerade körskolebilar. Detta
            för att underlätta för polisen att stoppa illegal körskoleverksamhet.
          </note>
          <note>
            Det har vidare framkommit att vissa personer har satt i system
            att missbruka möjligheten till privat handledning av körskoleelever
            genom att i praktiken bedriva körskoleverksamhet mot svart betalning.
            För att försvåra för enskilda att bedriva illegal körskoleverksamhet
            föreslår vi att regering ­ en minskar antalet elever som en enskild
            privatperson kan handleda från 15 till 5.
          </note>
          <note>
            Avslutningsvis noterar vi att regeringen i september 2019 gav
            Transportstyrelsen i uppdrag att föreslå åtgärder mot fusk vid
            förarprov och illegal utbildningsverksamhet. Eftersom det fortfarande
            är små åtgärder som vidtas finns det fortfarande ett stort behov
            av att göra en totalöversyn av körkortsutbildningen genom att
            tillsätta en parlamentarisk utredning. Denna utredning bör titta
            på körkortsutbildningen, illegal förarutbildning, kunskapskrav
            med mera. En översyn bör också göras av behovet av återkommande
            syntest när körkortet förnyas.
          </note>
          <note>
            Jag vill också påminna om den debatt om trafikkultur, fusk och
            regelefterlevnad som vi hade angående TU13 om bilmålvakter. Vad
            händer med vår trafikkultur när 25 000 fordon som ägs av 100 bilmålvakter
            kan köras omkring utanför våra lagar? Låt mig upprepa det jag
            sa i den debatten: Det handlar inte om p-böter utan om hur politiken
            ska täppa till kryphål som grovt kriminella alltför länge har
            kunnat utnyttja .
          </note>
          <note>
            Fru talman! Varje år skadas hundratals människor allvarligt i
            olyckor där alkohol och/eller narkotika är inblandat. Under 2018
            anmäldes drygt 14 000 drograttfylleribrott i Sverige. Det är en
            oroande trend att andelen nyktra trafikanter minskat sedan 2014.
          </note>
          <note>
            Vi anser att det inte ska vara tillåtet att köra med alkohol
            eller andra droger i kroppen vare sig på land, på sjön eller i
            luften. Det är därför viktigt att fortsätta det förebyggande arbetet
            med nolltolerans mot alkohol och narkotika i trafiken.
          </note>
          <note>
            Äntligen har regeringen föreslagit att alkobommar sätts upp vid
            hamnar för att motverka alkoholpåverkade chaufförer. Tyvärr går
            införandet av dessa bommar alldeles för sakta, och juridiska spetsfundigheter
            har fördröjt användningen av relevant modern teknik.
          </note>
          <note>
            Det är inte rimligt att man till exempel i Helsingborg avser
            att göra dessa kontroller manuellt, när det finns fungerande teknik.
            I Göteborg har man installerat automatiska alkoholkontroller.
            Tekniken finns, och den fungerar.
          </note>
          <note>
            Det är dags att ta nästa steg för att motverka alkoholpåverkade
            trafikanter. Vi föreslår därför att Trafikverket får i uppdrag
            att gå vidare med att placera alkobommar vid fler strategiska
            platser för att göra trafiken säkrare och rädda liv.
          </note>
          <note>
            Vi anser också att alkolås eller annan teknik som förhindrar
            rattfylleri bör utredas som krav i alla nya bilar i Sverige.
          </note>
          <note>
            Ytterligare anser vi att det bör införas krav på alkolås i alla
            nya fordon som används inom körkortsutbildningen. För oss är det
            viktigt att arbetet med att förhindra olyckor på grund av alkohol
            och droger intensifieras. Trafiken ska vara drogfri.
          </note>
          <note>
            Fru talman! Ska vi lyckas med att förbättra trafiksäkerheten
            måste vi jobba med trafikkultur, teknik och lagar. Genom att fokusera
            på denna gyllene treenighet kan vi fortsätta att minska olycksriskerna
            och dödstalen i trafiken.
          </note>
          <note type="speaker">
            Anf. 175 HELENA GELLERMAN (L):
          </note>
          <note>
            Fru talman! Vi står bakom alla våra reservationer, men jag vill
            yrka bifall till reservation nr 23, som handlar om att statens
            myndigheter ska ställa krav på hastighetsefterlevnad vid sina
            upphandlingar.
          </note>
          <note>
            Fru talman! Jag kommer i mitt anförande att tala om åtgärder
            som Liberalerna vill se för att stärka trafiksäkerheten. Som en
            del av detta kommer jag också att beröra vårt liberala svar på
            den förtvivlade känsla som personer känner som blir av med körkortet
            på grund av ett syntest, utan att få en chans att visa att de
            fortfarande kan köra trafiksäkert och få dispens.
          </note>
          <note>
            Säkerheten i våra transportsystem har högsta prioritet för oss
            liberaler. Känner man sig inte säker undviker man att resa, och
            därmed hämmas individens frihet.
          </note>
          <note>
            Sverige är bäst i klassen när det gäller trafiksäkerhet. Att
            FN:s avslutande konferens efter ett tio år långt fokus på trafiksäkerhet
            förlades till Stockholm är ett bevis på detta. Det blev en manifestation
            av världens fokus på trafiksäkerhet. Många länders representanter
            var här för att lära och förstå hur Sverige har lyckats med sitt
            trafiksäkerhetsarbete.
          </note>
          <note>
            Fru talman! Vi i Sverige ska vara stolta över vad vi har åstadkommit,
            men inte nöjda. Vi måste fortsätta att visa vägen till ökad trafiksäkerhet.
            Antalet döda och skadade måste fortsätta att minska. De viktigaste
            orsakerna till olyckor är för hög hastighet, alkohol och andra
            droger samt trötthet och annan ouppmärksamhet. Den mänskliga faktorn
            ligger bakom 90 procent av alla olyckor.
          </note>
          <note>
            Olycksrisken ökar i takt med en högre hastighet. Jag vill därför
            att regeringen utreder hur statens myndigheter kan föregå med
            gott exempel genom att vid upphandling av transporttjänster ställa
            krav på hållbara hastigheter, det vill säga att leverantörernas
            fordon ska hålla hastigheten.
          </note>
          <note>
            Vi ser positivt på att det finns tillförlitliga alkolås som installeras
            i bilar. Det tar dock lång tid innan ett nytt system får genomslag
            i hela fordonsflottan. Därför vill vi se att landets trafikpoliser
            avlastas från arbetsuppgifter så att de kan fokusera på det viktiga
            trafikkontrollarbetet. Vi vill också att det påbörjade arbetet
            med alkobommar i våra hamnar påskyndas.
          </note>
          <note>
            Ökningen av antalet dödsolyckor på våra vägar 2018 kunde till
            stor del kopplas till vägar inom det regionala vägnätet. Därför
            vill Liberalerna införa ett system med regionala trafiksäkerhetsavtal,
            där Trafikverket i samverkan med regionerna identifierar, finansierar
            och åtgärdar prioriterade trafiksäkerhetsrisker. Liberalerna vill
            att statens insatser och pengar för trafiksäkerhet ska sättas
            in där de bäst gör nytta.
          </note>
          <note>
            Liberalerna tror på teknikens möjligheter för ökad trafiksäkerhet.
            Vi ser positivt på att allt fler bilar är uppkopplade och kan
            dela sina trafiksä ­ kerhetsdata för att till exempel identifiera
            isfläckar och andra bilar vid skymd sikt. Samverkan mellan olika
            aktörer för att bättre utnyttja informa ­ tionen i dagens fordon
            i syfte att förbättra trafiksäkerheten bör därför upp ­ muntras.
          </note>
          <note>
            Utvecklingen av självkörande bilar kom ursprungligen från ett
            behov av att öka trafiksäkerheten. Successivt har tekniken utvecklats.
            Trafikutskottet fick vid vår studieresa till USA i höstas information,
            och vi fick även uppleva tekniken. I Kalifornien har man gått
            igenom hela trafikmiljön ända fram till hur en olycka eller en
            överträdelse ska hanteras om en bil med självkörande egenskaper
            är inblandad. Liberalerna ser positivt på de många fördelar som
            självkörande bilar kan tillföra, samtidigt som fordonen naturligtvis
            måste har nått en sådan mognad att de ökar trafiksäkerheten då
            de införs.
          </note>
          <note>
            Hand i hand med ny teknik för att öka trafiksäkerheten på våra
            vägar måste också det basala underhållet av våra vägar öka. Vi
            vill se ett ökat underhåll i hela landet, inte minst ute i det
            mindre trafikerade vägnätet. Exempelvis vägmarkeringar har en
            avgörande påverkan på trafiksäkerheten. Liberalerna har i ett
            tidigare betänkande fått stöd för en översyn av standarden på
            vägmarkeringarna i vårt land; det tackar vi för.
          </note>
          <note>
            Ökningen av de oskyddade trafikanternas andel av dödsolyckorna,
            inte minst andelen cyklister, är en oroande trend. Liberalerna
            vill se en översyn av cyklisternas trafikmiljöer och kraftfulla
            åtgärder för att bromsa denna trend.
          </note>
          <note>
            Slutligen, fru talman, vill jag ta upp betänkandets tillkännagivande
            som Liberalerna tog initiativ till. Personer som testar synen
            måste, om syndefekter upptäcks, få en chans att visa om deras
            körförmåga påverkas av synfelet. Det har de inte i dag, utan körkortet
            återkallas direkt för den som inte klarar syntestet. I och med
            tillkännagivandet öppnar sig möjligheten för personer med diagnostiserade
            syndefekter att få sin körförmåga bedömd och eventuellt få tillbaka
            körkortet. Liberalerna vill återinföra simulatortest som ett första
            steg för att bedöma körförmåga. Vi ser dock detta som en tillfällig
            lösning.
          </note>
          <note>
            För att hitta en långsiktig lösning vill vi starta en utredning
            om ett nytt system för körprov på väg, där personen får en chans
            att i verklig miljö visa om syndefekten har någon påverkan på
            förmågan att köra trafiksäkert. Utredningen ska undersöka hur
            ett nytt system för körprov på väg kan införas. Frågor som vad
            som ska ingå i testet och vem som har kompetens att bedöma testresultatet
            ska naturligtvis ingå. Därutöver ska behovet av ändringar i körkortslagen
            och körkortsförordningen klargöras, bland annat möjligheten att
            genomföra körprover i verklig trafikmiljö.
          </note>
          <note>
            Ett av problemen i dag är nämligen en moment 22-situation. Transportstyrelsen
            drar tillbaka körkortet på grund av att man inte klarar syntestet
            och tar därmed bort möjligheten till ett körprov då man inte kan
            få ett körkortstillstånd om man inte anses uppfylla de medicinska
            kriterierna. Därmed omöjliggörs ett körprov på väg. Detta vill
            Liberalerna ändra på så att både ett syntest och ett test av körförmågan
            på väg ska ingå i bedömningen innan körkortet eventuellt återkallas.
            Detta sker i dag vid kognitiva bedöm ­ ningar av personer med
            stroke och demens, och vi ser ingen anledning till att inte samma
            förfarande skulle kunna gälla personer med syndefekter.
          </note>
          <note>
            Vi skulle med ett enklare förfarande för körprov på väg få en
            dubbel effekt. Dels kan personer få en chans till dispens, dels
            skulle personer som i dag inte testar sig på grund av risken att
            förlora körkortet i ökande grad testa sig då de ser att de får
            en verklig chans att visa om körförmågan trots syndefekten är
            intakt. Därmed skulle vi öka trafiksäkerheten genom att fler personer
            med synproblem skulle testa sig.
          </note>
          <note>
            Fru talman! Indragning av körkort på grund av syndefekter berör
            cirka tusen personer per år, och forskning visar att cirka hälften
            av dessa trots mindre synfel fortfarande kan köra bil trafiksäkert.
            Då detta kan påverka en persons hela livssituation och möjligheten
            att arbeta och bedriva sina fritidsintressen berör det oss liberaler
            djupt. Därför anser vi att denna brist snarast bör åtgärdas .
            Vi är glada för att så många partier delar vår uppfattning.
          </note>
          <note type="speaker">
            Anf. 176 EMMA BERGINGER (MP):
          </note>
          <note>
            Fru talman! Döden har nog varit mer närvarande i våra tankar
            denna vår och inte minst i dag än vad den annars brukar vara.
          </note>
          <note>
            Döden och oron för döden är dock ständigt närvarande i vårt trafiksystem
            – hos farmodern som väntar på att hennes barn och barnbarn ska
            komma fram till julfirandet, hos mamman som skickar sitt barn
            till skolan på cykel, hos vännerna som undrar om inte kompisen
            på motorcykel snart borde vara framme vid midsommarfirandet.
          </note>
          <note>
            Även om Sverige anses vara ett trafiksäkert land är det fortfarande
            alltför många som skadas och dödas i trafiken. Under 2019 omkom
            221 personer i olyckor på de svenska vägarna. Det är betydligt
            färre än föregående år då 324 människor omkom – men ändå alltför
            många.
          </note>
          <note>
            Av de 221 omkomna var 132 bilister och 29 motorcyklister. Det
            var en minskning i båda dessa grupper jämfört med 2018.
          </note>
          <note>
            Särskilt utsatta är de oskyddade trafikanterna, även om de är
            relativt få i dödsstatistiken. Under 2019 omkom 27 fotgängare
            efter att ha blivit påkörda av motorfordon. Samma år omkom 17
            cyklister, vilket är färre än 2018 då 23 omkom.
          </note>
          <note>
            De övriga omkomna färdades på moped, terränghjuling, snöskoter
            eller traktor.
          </note>
          <note>
            Fru talman! Det finns ett uttryck som lyder: Barn är mjuka, bilar
            är hårda. Men det är inte bara barn som är mjuka i förhållande
            till bilar; pappa är också mjuk liksom mormor. Vi behöver vara
            rädda om varandra i trafiken och utforma ett trafiksystem som
            är förlåtande och där vi undviker att förares misstag får allvarliga
            konsekvenser.
          </note>
          <note>
            En enkel åtgärd som faktiskt sparar liv är sänkt bashastighet
            i tätort. Att sänka bashastigheten i tätort från 50 kilometer
            i timmen till 30 kilometer i timmen reducerar kraftigt risken
            att dö för den som blir påkörd av en bil. De flesta som blir påkörda
            av en bil som kör 30 kilometer i timmen överlever.
          </note>
          <note>
            Därutöver skulle den upplevda tryggheten i trafiken öka, vilket
            skulle göra att fler väljer att gå – eller att cykla, vilket är
            ett hållbart transportsätt på många sätt. Att cykla är även ett
            bra sätt att stärka folkhälsan eftersom fler därigenom får det
            dagliga behovet av motion, vilket minskar risken för ohälsa och
            sjukdom.
          </note>
          <note>
            Överlag är sänkta hastigheter ett bra sätt att skapa ett säkrare
            transportsystem. Det minskar också utsläppen av växthusgaser.
            Därför välkomnar jag de insatser som Trafikverket har gjort när
            det gäller att sänka hastigheten till 80 kilometer i timmen på
            vägar som inte upplevs som trafiksäkra.
          </note>
          <note>
            Regeringen beslutade så sent som i februari i år om ett nytt
            etappmål för att påskynda arbetet med nollvisionen. Arbetet med
            denna vision för att minska antalet personer som dödas eller skadas
            svårt i trafiken har varit framgångsrikt. Etappmålet är en halvering
            av antalet omkomna till följd av trafikolyckor inom vägtrafiken,
            sjöfarten och luftfarten jämfört med det årliga medelantalet omkomna
            i trafiken under perioden 2017–2019. Även antalet omkomna inom
            bantrafiken ska halveras. Dessutom ska antalet allvarligt skadade
            inom samtliga trafikslag minska med minst 25 procent. Detta mål
            ska vara uppfyllt 2030. Härmed omfattas samtliga fyra trafikslag
            av detta tidssatta mål.
          </note>
          <note>
            Det finns dock människor som dör av trafik men inte omfattas
            av nollvisionen, och det är de som dör av luftföroreningar. Totalt
            uppskattas antalet förtida dödsfall som orsakas av luftföroreningar
            från trafik till omkring 3 000 per år. Varje dödsfall beräknas
            leda till en genomsnittlig förkortad livslängd om elva år. Denna
            dödsorsak är förstås inte lika tydlig och konkret som att bli
            påkörd av en hård bil, men det är ändå en stor mängd människor
            som drabbas och som kunde ha fått leva längre och få fler år med
            god hälsa.
          </note>
          <note>
            Därför behövs en utvidgad nollvision som innefattar såväl dem
            som skadas och dödas direkt vid en trafikolycka som dem som dör
            på grund av trafikens luftföroreningar.
          </note>
          <note>
            Fru talman! Jag ska också säga något om tillkännagivandet till
            regeringen med anledning av simulatorn på VTI. Det har tidigare
            redogjorts för detta från talarstolen, men jag vill ändå påminna
            om att vi som ledamöter har ett stort ansvar i detta.
          </note>
          <note>
            Transportstyrelsen har noterat att personer med stora synfältsdefekter
            har fått godkänt i simulatorn på VTI. Givetvis kan en del personer
            med synfältsdefekter köra bil på ett fullgott sätt, och vi ser
            gärna att det sker en prövning av om man kan köra bil på ett trafiksäkert
            sätt. Men det är tydligt att VTI-simulatorn inte kan avgöra det
            och att det inte är en säker prövning.
          </note>
          <note>
            I sin utvärdering har Transportstyrelsen konstaterat att testscenariot
            i simulatorn är begränsat, vilket medför att kritiska moment som
            vänster ‑ och högersväng samt körning i rondell inte kan utvärderas
            vid körningen.
          </note>
          <note>
            Som jag sa tidigare ska de som kan köra bil på ett trafiksäkert
            sätt få möjlighet att göra det. Men med VTI-simulatorn finns risk
            att personer med så grava synfältsdefekter att de inte kan köra
            trafiksäkert ändå får möjlighet att fortsätta köra.
          </note>
          <note>
            Vi vet att trafikmiljön är komplex och att det sällan är bara
            raksträckor. Man behöver kunna svänga både vänster och höger och
            hantera rondeller. Jag vill inte ha på mitt samvete att jag har
            uppmanat till en utvärdering som kan leda till att en förare inte
            ser det där barnet med bollen som kan komma från vänster eller
            höger eller från mitt i en rondell.
          </note>
          <note>
            Fru talman! Jag yrkar bifall till vår reservation och i övrigt
            till utskottets förslag.
          </note>
          <note type="speaker">
            Anf. 177 THOMAS MORELL (SD) replik:
          </note>
          <note>
            Fru talman! Jag ställde frågan förut om trafiksäkerhet är så
            enkelt som att bara sätta upp kameror eller om det är mer komplicerat
            än så, och vi kan konstatera att trafiksäkerhet är långt mer komplicerat
            än att använda sig av automatiska kontrollsystem.
          </note>
          <note>
            Därför ställer jag nu en fråga till Emma Berginger, för Miljöpartiet
            är ju en del av regeringsunderlaget. Vad gör ni åt problemet att
            vi inte har trafikpoliser ute på vägarna?
          </note>
          <note>
            Hastigheterna har ökat ute på vägarna; det noterar jag varje
            gång jag är ute och åker. Det sker olämpliga omkörningar, man
            bryter spärregler, man stannar inte vid stopptecken och alltför
            många kör med alkohol och droger i kroppen. Samtidigt är det för
            få personer där ute som kan genomföra en kontroll. En fartkamera
            kan aldrig någonsin konstatera att en människa är nykter bakom
            ratten. Den kan bara konstatera att föraren kör fortare än vad
            som är angivet som högsta tillåtna hastighet.
          </note>
          <note>
            Vi måste öka kontrollerna på vägarna för att komma åt dem som
            regelmässigt bryter mot reglerna. Man utsätter ju inte bara sig
            själv för fara utan alla andra som är ute i vägmiljön.
          </note>
          <note>
            Jag kan ta ett exempel: Man kör en personbil i stadsmiljö, det
            stannar en buss vid hållplatsen och så springer det ut ett barn
            framför bussen. Man håller hastighetsgränsen på 50 kilometer men
            hinner inte ens bromsa förrän man träffar barnet som springer
            ut. Så lång är reaktionssträckan.
          </note>
          <note>
            I mitt nästa anförande ska jag ta ett exempel från Stockholm,
            där jag inte förstår mig på hur de har tänkt när de har konstruerat
            vägmiljön i sta ­ den. Men först och främst vill jag fråga: Tänker
            ni bidra till att vi får ökade kontroller på vägarna med hjälp
            av ökade insatser av polisen, Emma Berg ­ inger?
          </note>
          <note type="speaker">
            Anf. 178 EMMA BERGINGER (MP) replik:
          </note>
          <note>
            Fru talman! Miljöpartiet, och säkert också Socialdemokraterna,
            tycker självfallet att de som regelmässigt bryter mot trafikreglerna
            ska kunna lagföras. Det är en viktig fråga.
          </note>
          <note>
            Det är också viktigt att komma åt dem som bryter mot hastighetsreglerna
            men också dem som kör påverkade av alkohol eller narkotika, vilket
            vi vet är en stor riskfaktor i sammanhanget när det gäller både
            att döda andra och att själv förolyckas genom sitt sätt att köra.
          </note>
          <note>
            Automatiska kontrollsystem med hastighetsövervakning via kameror
            är en viktig insats för att kunna kontrollera vägnätet kontinuerligt.
            Samtidigt har trafikpolisen en viktig funktion. Regeringen har
            gjort stora insatser för att stärka polisen, vilket gör att de
            har större möjligheter att prioritera trafikarbetet.
          </note>
          <note>
            Med detta sagt kan jag säga att jag som tidigare kommunpolitiker
            är fullt medveten om att man ibland önskar att polisresurserna
            skulle räcka till mer när det gäller kontroll av efterlevnaden
            av trafikregler. Det finns säkert ytterligare saker som skulle
            kunna göras på detta område.
          </note>
          <note>
            Det är som sagt viktigt att de som regelmässigt bryter mot reglerna
            kan lagföras, men precis som Thomas Morell har sagt här, fru talman,
            är detta inte alltid tillräckligt. Den som kommer i 50 kilometer
            i timmen när ett barn kliver ut framför bussen hinner inte stanna.
            Det är därför en sänkning av bashastigheten i tätort hade varit
            ett verkningsfullt instrument.
          </note>
          <note type="speaker">
            Anf. 179 THOMAS MORELL (SD) replik:
          </note>
          <note>
            Fru talman! Man kan inte sätta likhetstecken mellan att sänka
            hastigheten och att minska olycksrisken. Det måste göras med en
            viss logik så att det fungerar och själva begränsningen vinner
            respekt. Sedan bör trafik ­ slagen separeras så långt det är möjligt.
            Fordonstrafik bör alltså separeras från cyklister och fotgängare.
          </note>
          <note>
            Varje morgon när jag åker buss hit till riksdagen slås jag av
            att bussarna tas in på hållplatsläget över cykelbanan. De stannar
            vid hållplatsläget, där passagerarna går på och av, och sedan
            korsar de cykelbanan igen för att lämna hållplatsläget. Det är
            mer än en gång som jag har hoppat högt när cyklister kommer på
            utsidan och är på väg in under bussen.
          </note>
          <note>
            Jag har ställt frågan till trafikborgarrådet här i Stockholm,
            hur det är möjligt att göra på detta sätt. Här måste vi med gemensamma
            krafter, oavsett om vi jobbar lokalt eller på riksnivå, arbeta
            för att få ett trafiksystem som fungerar och där man inte utsätter
            människor för fara genom att inte tänka hela vägen. Trafikslagen
            ska separeras så långt det är möjligt.
          </note>
          <note>
            Sedan vill jag ta upp synfältsproblemen, som vi har diskuterat
            i dag. Det är inte per automatik så att en människa med begränsat
            synfält på exempelvis ett öga är en sämre förare. Detta finns
            det ett flertal exempel på. Man kan mycket väl köra bil under
            mycket svåra förhållanden trots att man har begränsad syn på ett
            öga. Det finns en yrkesförare som har haft åkeri och kört på bland
            annat Turkiet i 45 år utan minsta skada under årens lopp. Han
            har bevisat mer än en gång att han är duglig som förare, men nu
            är han utan körkort.
          </note>
          <note>
            Jag noterar att jag inte fick något svar när det gäller polisen.
            Ja, de har fått ökade resurser, men detta faller inte ut i vägkontrollerna.
            Det är problemet.
          </note>
          <note type="speaker">
            Anf. 180 EMMA BERGINGER (MP) replik:
          </note>
          <note>
            Fru talman! Hur den lokala trafiksituationen ser ut i Stockholm
            tror jag är en fråga som ska ställas till trafikborgarrådet Daniel
            Helldén snarare än till mig, som är tidigare kommunpolitiker i
            Lund och som har bättre koll på trafiksystemet där.
          </note>
          <note>
            Jag är dock av den åsikten att det är viktigt att separera trafikslagen
            i trafikmiljön i en stad. Inte minst är det viktigt att till exempel
            separera cykeltrafiken från gångtrafiken. Det är två trafikslag
            som ofta klumpas ihop på gemensamma gång- och cykelbanor, trots
            att trafikanterna rör sig med helt olika hastigheter och förutsättningar.
          </note>
          <note>
            Jag tycker också att det är bra om man kan separera cykeltrafiken
            från biltrafiken i den mån det är möjligt. Det är just därför
            regeringen har valt att avsätta medel i stadsmiljöavtalen. Det
            är 1 miljard om året som kommunerna har möjlighet att söka i medfinansiering
            för att kunna göra insatser för kollektivtrafiken men också cykeltrafiken
            och skapa säkra och tryg ­ ga trafikmiljöer.
          </note>
          <note>
            Vi kan skapa trafiksystem, och vi kan försöka göra dem så säkra
            som möjligt. Men sedan har vi människan, som inte alltid agerar
            perfekt. Vi måste ha trafiksystem som stöder regelefterlevnaden
            och som är förlåtande när människor gör fel. Med detta sagt tycker
            jag att det är viktigt att man som människa tar sitt ansvar och
            följer de trafikregler som finns. Det är bara så vi kan uppnå
            en trafiksäker miljö.
          </note>
          <note>
            Om man regelmässigt bryter mot de trafikregler som vi har i samhället
            måste man kunna lagföras. Det är min mening.
          </note>
          <note type="speaker">
            Anf. 181 HELENA GELLERMAN (L) replik:
          </note>
          <note>
            Fru talman! Jag vill ställa en fråga till Emma Berginger angående
            själva simulatortestet. Testet i simulator går till så att en
            person kör en viss bana där man upplever fler trafiksituationer
            än vad man gör vid ett normalt körprov på väg.
          </note>
          <note>
            Vid den validering som Transportstyrelsen har gjort har det tagits
            upp att själva simulatordelen inte är validerad. Men VTI har följt
            upp de över 200 personer som har godkänts i testet. Efter två
            år och åtta månader är det bara en enda person som har varit med
            om en lindrig trafikolycka. Det är alltså mindre än vad personer
            normalt upplever under samma period. Denna utvärdering har gjorts
            i verkligheten.
          </note>
          <note>
            Jag har en fråga utifrån att vi kan se att de personer som klarat
            testet orsakar färre olyckor än vi som sitter här. Jag skulle
            vilja veta: Hur ser Emma Berginger på att man i dag inte har någon
            möjlighet att söka dispens eller testa sin körförmåga och att
            500 personer i Sverige därmed fått sitt körkort indraget, med
            alla de personliga katastrofer som det kan innebära?
          </note>
          <note type="speaker">
            Anf. 182 EMMA BERGINGER (MP) replik:
          </note>
          <note>
            Fru talman! Jag har full förståelse för att det innebär en begränsning
            av en individs frihet att få sitt körkort indraget. Samtidigt
            vill jag säga att det inte är en mänsklig rättighet att ha körkort.
          </note>
          <note>
            Vi begränsar redan i dag möjligheten för personer att ta körkort
            över huvud taget om de har en synfältsdefekt från början. Det
            som det handlar om här är att vid en uppkommen synfältsdefekt,
            förvärvad under den tid personen haft körkort, eventuellt göra
            en bedömning av om dispens kan ges. Men man ska veta att om de
            personer som har en sådan synfältsdefekt hade begett sig för att
            ta körkort för första gången hade de inte ens fått möjlighet att
            övningsköra eller köra upp.
          </note>
          <note>
            Vi tycker självfallet att om man kan framföra ett fordon på ett
            säkert sätt ska man ha möjlighet att göra det. Men då måste det
            kunna bevisas att det sker på ett säkert sätt, och där har Transportstyrelsen
            visat att VTI-simulatorn inte är ett fullgott sätt att utvärdera
            körförmågan. Även om fö ­ raren upplever flera trafiksituationer
            ingår inte flera av de vanligaste situa ­ tioner som förare är
            med om, såsom en högersväng, en vänstersväng eller en rondell.
            Man måste köra på en mer eller mindre rak sträcka, annars blir
            man illamående i denna simulator.
          </note>
          <note>
            Utifrån vårt perspektiv måste vi hitta ett rättvist system där
            vi också minimerar risken att vi har förare på våra vägar som
            inte har möjlighet att köra på ett säkert sätt. Det är just därför
            som vi säger att vi inte vill rikta ett tillkännagivande till
            regeringen om att man ska återuppta dessa tester vid VTI. Däremot
            är vi positiva till att hitta andra sätt att säkra att man kan
            göra tester framöver.
          </note>
          <note type="speaker">
            Anf. 183 HELENA GELLERMAN (L) replik:
          </note>
          <note>
            Fru talman! Jag tackar Emma Berginger för svaret. Det är intressant
            att hon tar upp situationen från det att man har gjort ett syntest
            och körkortet är indraget. Vi kan titta på hur det fungerar i
            dag. Man kan få en stroke eller en demensdiagnos. Då testar man
            personen innan man drar in körkor ­ tet. Då behövs inget nytt
            körkortstillstånd. Det är precis detta sätt att testa som de partier
            som står bakom tillkännagivandet vill införa.
          </note>
          <note>
            När det gäller simulatortestet vill jag säga att jag är den första
            advokaten för trafiksäkerhet. Jag har jobbat med trafiksäkerhet
            i tio år. Om inte jag trodde på denna metod skulle jag aldrig
            stå i denna talarstol och förespråka den. Det är en auktoriserad
            trafiklärare och en trafiksäkerhetsforskare som utvärderar detta
            test. Det finns även möjlighet för en tredje person att utvärdera
            testet. Det är alltså ett rigoröst test som dessa personer får
            göra, och körningen bedöms innan man säger att en person ska få
            körkortet tillbaka. Detta känner jag mig mycket trygg med. Men
            Liberalernas syn är att vi ska få en utredning som innebär att
            man kan göra testet på väg.
          </note>
          <note>
            Vi vill att alla som har synproblem ska testa sig. Men det gör
            de inte i dag, för man drar in körkortet om de inte klarar testet.
            Där har vi ett verkligt trafiksäkerhetsproblem.
          </note>
          <note>
            Jag tycker inte att jag har fått svar på min fråga till Emma
            Berginger hur man ställer sig till dessa personer som man faktiskt
            ser kör trafiksäkert och varför de inte ska få testa sig.
          </note>
          <note type="speaker">
            Anf. 184 EMMA BERGINGER (MP) replik:
          </note>
          <note>
            Fru talman! Med all respekt för ledamoten Helena Gellerman uppfattar
            jag nog att hon främst är den första advokaten för rätten att
            få köra bil. Det är en mycket viktig princip för ledamoten Helena
            Gellerman.
          </note>
          <note>
            Hon verkar också bedöma att hon själv är bättre på att utvärdera
            VTI-simulatorn än vad vår myndighet är som har stor kompetens
            inom området och som har gjort en ordentlig utvärdering av den.
            Baserat på att man faktiskt har fått godkända resultat hos personer
            som har haft ganska grava synfältsdefekter och på att denna simulator
            inte på ett fullgott sätt testar de trafikmiljöer som man som
            förare faktiskt kommer att möta ute i verkligheten kan man inte
            säga att en person som har genomgått ett test i just denna simulator
            garanterat är en förare som klarar av att hantera sin synfältsdefekt
            och kompensera för den.
          </note>
          <note>
            Jag tycker att det skulle vara positivt om det görs en utredning
            om hur man skulle kunna utvärdera detta på ett bättre sätt. Det
            har jag ingenting emot. Men jag är ändå emot att man genom ett
            tillkännagivande vill trycka på för en fortsatt användning av
            denna simulator.
          </note>
          <note>
            Jag kan också passa på att säga att det hade varit positivt om
            man hade arbetat mer med kontinuerliga syntester för att säkerställa
            att vi har personer som har fullgod syn ute på våra vägar.
          </note>
          <note type="speaker">
            Anf. 185 TERES LINDBERG (S):
          </note>
          <note>
            Fru talman! Trafiksäkerhet engagerar. 142 yrkanden från allmänna
            motionstiden från riksdagens ledamöter talar sitt tydliga språk.
            Men det är inte bara riksdagen och riksdagsledamöterna som är
            engagerade i trafiksäkerhet. Även civilsamhället och de idéburna
            organisationerna som MHF, Riksförbundet M Sverige, NTF och så
            vidare gör ett mycket viktigt arbete som är ovärderligt för oss
            som ledamöter i vårt arbete med att fatta bra beslut.
          </note>
          <note>
            I detta betänkande har vi en reservation, reservation 18, som
            vi naturligtvis yrkar bifall till. I övrigt yrkar vi bifall till
            utskottets förslag.
          </note>
          <note>
            Fru talman! Nollvisionen ligger fast. Vi socialdemokrater presenterade
            den för första gången 1996, och vi uppdaterade den 20 år senare.
            I år har ett nytt etappmål kommit till som är en tydlig ambitionshöjning.
            Det innebär att vi ska halvera antalet döda i trafiken, och detta
            etappmål omfattar alla trafikslag.
          </note>
          <note>
            Anledningen till att nollvisionen är så viktig är att det handlar
            om att människor faktiskt dör i trafiken. Vårt mål är att ingen
            ska dö i trafiken.
          </note>
          <note>
            År 2018 var ett riktigt mörkt år. Men förra året var det faktiskt
            113 färre än året tidigare som omkom i trafiken. Det var totalt
            221 personer som då omkom i trafiken. Det är 221 personer för
            många men ändå en minskning med 113 personer.
          </note>
          <note>
            I detta sammanhang kan jag inte låta bli att nämna förra veckans
            omröstning här i riksdagen om de regionala skyddsombuden, som
            handlade om att ge en starkare möjlighet för skyddsombud att tillse
            trygghet på arbetsplatserna.
          </note>
          <note>
            Varje år inträffar omkring 300 trafikolyckor vid vägarbeten.
            Förra sommaren gjorde fackförbundet Seko en undersökning och presenterade
            rapporten Med fara för livet . De kom fram till att 91 procent
            av deras medlemmar som jobbar vid vägarbeten upplever oro på grund
            av bristande säkerhet på sina arbetsplatser. Det är oacceptabelt,
            och det är oacceptabelt att människor dör på jobbet. Vi hade kunnat
            bidra till att rädda fler liv i trafiken genom att faktiskt bifalla
            denna proposition. Men högerpartierna valde, påhejade av Sverigedemokraterna,
            att gå emot det.
          </note>
          <note>
            Många av de motioner som har kommit in handlar såklart om körkortsfrågor,
            som berör väldigt många. Transportstyrelsen har också fått i uppdrag
            att se över körkortsfrågorna, inte minst när det gäller fusk och
            oegentligheter i fråga om både uppkörning och prov. Uppdraget
            har förlängts. Men under tiden som man har haft detta uppdrag
            har man också, som har nämnts här tidigare i dag, kommit med en
            del redovisningar och förslag som också har gått igenom. Det handlar
            bland annat om möjlighet att åtala för osann försäkran. Detta
            är jätteviktigt.
          </note>
          <note>
            Fru talman! Avslutningsvis skulle jag vilja säga att vi är mycket
            stolta över det som vi har åstadkommit i vårt land när det gäller
            trafiksäkerhetsarbetet. Det är väldigt många som är engagerade.
            Men vi behöver också fortsätta att säkerställa att oskyddade trafikanter
            skyddas och se till att otillåten hastighet begränsas. Vi behöver
            också se till att stärka kontrollerna av alkohol och droger.
          </note>
          <note type="speaker">
            Anf. 186 THOMAS MORELL (SD) replik:
          </note>
          <note>
            Fru talman! Det var intressant att ledamoten Teres Lindberg tog
            upp frågan om vägarbeten och de problem som finns där. Det är
            oerhört allvarligt att man inte respekterar de människor som arbetar
            utmed vägarna.
          </note>
          <note>
            Vi har ett antal dödsolyckor varje år på grund av att vägarbetare
            eller räddningspersonal blir påkörda när de jobbar på vägen. Arbetsplatserna
            på vägarna är inte någonting som man bara har hittat på, utan
            de finns där för att man ska skapa en säker vägmiljö eller rädda
            människor som har råkat ut för en olycka. Då måste övriga trafikanter
            visa respekt och hänsyn till dem som har sin arbetsplats där.
          </note>
          <note>
            Jag tror inte att någon här inne skulle vilja ha bilar som far
            omkring i 80–90 kilometer i timmen bakom den stol som man sitter
            på, eller kanske rent av ett stort lastbilsekipage som kommer
            i 80 kilometer i timmen en halv meter bakom ryggen. Men det är
            verkligheten för dem som är där ute.
          </note>
          <note>
            Jag kan inte förstå hur ledamoten kan säga att en satsning på
            skyddsombuden skulle kunna göra någonting åt detta, för de enda
            som kan vidta en åtgärd där ute är Polismyndigheten. Det finns
            ingen annan som kan lagföra den som bryter mot regeln att visa
            respekt och sänka farten vid en arbetsplats. Det är nämligen en
            arbetsplats vi pratar om – måhända är den tillfällig, men det
            är trots allt en arbetsplats. Det är bara Polismyndigheten som
            kan stoppa och lagföra den som är där ute, och regeringen har
            konsekvent under årens lopp minskat antalet trafikpoliser. Man
            har minskat de resurser som ska gå till att se till att folk inte
            skadas eller dödas ute i vägmiljön. Det vore alltså intressant
            att höra om det blir någon förändring av detta framöver.
          </note>
          <note type="speaker">
            Anf. 187 TERES LINDBERG (S) replik:
          </note>
          <note>
            Fru talman! Tack för repliken, Thomas Morell! Du säger att det
            är intressant att jag tar upp säkerhet vid vägarbetena. Det var
            ni som röstade emot att skyddsombuden skulle få en förstärkt roll.
            Skyddsombuden har en extremt viktig roll när det gäller säkerhet
            på arbetsplatserna! En polis kan möjligtvis stoppa och bötfälla,
            men det är inte polisen som reglerar säkerheten på arbetsplatsen.
            Det är arbetsgivaren som har ansvaret för säkerheten, och när
            arbetsgivaren inte tar det fulla ansvaret är det skyddsombuden
            som å arbetstagarnas vägnar kan gå in och se till att något görs
            åt detta. Det har ingenting med hastighetskontroller att göra.
          </note>
          <note>
            Hastighetskontroller kan såklart bidra till att hålla nere farten,
            vilket är jätteviktigt, men kom inte här och slå mig på fingrarna!
            Och säg inte att skyddsombuden inte har en roll! Jag vill väldigt
            nogsamt påpeka för Thomas Morell att de som jobbar vid vägarbetena
            inte har någon krockkudde, fru talman – men det har bilarna, och
            det är bilisterna polisen kan bötfälla och hantera. De kan dock
            inte hantera arbetsplatsen, i alla fall inte trafikpolisen. Det
            är i stället skyddsombuden, och ytterst arbetsgivaren, som har
            ansvaret.
          </note>
          <note type="speaker">
            Anf. 188 THOMAS MORELL (SD) replik:
          </note>
          <note>
            Fru talman! Tack för svaret, ledamot Teres Lindberg!
          </note>
          <note>
            Vi kanske ska dra ned tonläget en aning. Hur är det ute på vägen?
            Vad är det som regleras? Vägtrafiken regleras strikt av lagstiftning.
            Vem får göra vad ute på vägen? Det är inte att bara kliva ut och
            stoppa ett fordon eller göra någonting, utan det regleras hårt
            i lagstiftningen vem som får stoppa och reglera trafiken där ute.
            Ett skyddsombud må ha makt på en arbetsplats, ja, men ett skyddsombud
            har ingen makt ute på vägen. Den enda myndighet som kan göra någonting
            där ute är Polismyndigheten.
          </note>
          <note>
            Ett skyddsombud har inget stöd i lagstiftningen för att vidta
            en åtgärd på en arbetsplats ute på vägen, om det så gäller räddningstjänst,
            ambulans, vägarbetare eller vad det nu är. Den arbetsplatsen kan
            ett skyddsombud inte göra någonting åt, utan där måste vi ha en
            annan åtgärd. Den åtgärden står Polismyndigheten för, för Polismyndigheten
            kan lagföra den som bryter mot reglerna. Polismyndigheten kan
            till och med ta körkortet från den som bryter mot reglerna på
            ett sådant sätt att det utgör allvarlig fara för hälsan för den
            som befinner sig på platsen. Och det händer trots allt, även om
            det inte är ofta, att poliser omhändertar körkortet när någon
            begår ett grovt brott i trafiken och utgör en fara för andras
            hälsa. Det är därför vi måste förstärka polisens närvaro på vägarna.
          </note>
          <note type="speaker">
            Anf. 189 TERES LINDBERG (S) replik:
          </note>
          <note>
            Fru talman! När det gäller polisens arbete är jag absolut beredd
            att sänka tonläget. Jag tror att vi är helt överens i utskottet
            om vikten av polisiär närvaro, inte minst vid vägarbetsplatser,
            för det påverkar såklart.
          </note>
          <note>
            Men när vi kommer till arbetarnas rättigheter och till att människor
            ska kunna känna sig trygga på jobbet – när vi kommer till att
            ingen ska behöva dö på sin arbetsplats – tänker jag inte sänka
            tonläget. Jag tänker fortsätta att, varje dag jag bara kan, slåss
            för att människor inte ska behöva dö på jobbet! Det var faktiskt
            så att ni röstade emot ett förslag som hade kunnat bidra till
            att rädda liv, Thomas Morell. Det var inte vi, utan det var ni
            sverigedemokrater tillsammans med moderater, liberaler, centerpartister
            och kristdemokrater som gick emot den proposition regeringen lade
            fram – den proposition vi behandlade här i förra veckan. Ni gjorde
            det av dogmatiskt ideologiska skäl! Jag tänker fortsätta att vara
            högljudd i den här frågan.
          </note>
          <note type="speaker">
            Anf. 190 MARIA STOCKHAUS (M):
          </note>
          <note>
            Fru talman! I Sverige har vi länge prioriterat trafiksäkerheten,
            vilket har gjort oss till ett av de mest trafiksäkra länderna
            i hela världen.
          </note>
          <note>
            Så har det dock inte alltid sett ut. Innan trepunktsbältet uppfanns
            såg vi ett snabbt ökande antal döda och allvarligt skadade i trafiken,
            till följd av att fler hade råd med bil och av att distansen mellan
            jobb och bostad ökade. Många aktörer har varit involverade i framtagningen
            av bilbältet, som troligtvis räddat miljontals liv världen över.
            I dag är bilarna utrustade med mängder av ny teknik, men ingen
            enskild teknik anses vara lika revolutio ­ nerande för trafiksäkerheten
            som trepunktsbältet har varit.
          </note>
          <note>
            Fru talman! Körkortet är för många en viktig grundbult i att
            få ett jobb. Det är bekymmersamt att nästan hälften av alla körkortsprov
            misslyckas. Samtidigt kommer ny teknik som förenklar och utvecklar
            körandet, och det är viktigt att körkortsutbildningarna och körkortsprovet
            anpassas efter det. Det är viktigt att inte tumma på kvaliteten
            på utbildningen, som till stor del påverkar beteendet på våra
            vägar, samtidigt som man ser att utbildningen måste följa utvecklingen.
          </note>
          <note>
            Körkortet är en så pass viktig del i att få ett jobb, och många
            ungdomar hamnar lätt i ett moment 22 där de inte kan få ett jobb
            på grund av att de inte har körkort och inte kan ta körkort på
            grund av att de inte har en inkomst. Här föreslår vi ett system
            där man kan ”släcka 2:an” precis som vid kontrollbesiktning av
            bilar. Det skulle innebära att elever som har gjort en mindre
            miss på körprovet gavs möjlighet att få just det momentet prövat
            och godkänt vid utvalda trafikskolor. Därmed skulle de slippa
            göra om hela provet.
          </note>
          <note>
            Fru talman! Utvecklingen sker på många områden, så även i fråga
            om automatisk eller manuell växellåda. I dag gäller helt separata
            körkort för bilar med automatisk respektive manuell växellåda,
            vilket innebär att det är svårt och dyrt att uppgradera ett körkort
            för automat så att man kan köra även manuell bil. Vi vill att
            det ska bli enklare att få en uppgradering från automat till manuellt
            växlad bil.
          </note>
          <note>
            Fru talman! Sverige är ett avlångt land, och vi har många olika
            väderförhållanden runt om i landet. I dag har vi en lagstiftning
            för vinterdäck som är enhetlig för hela Sverige, och där skulle
            vi moderater gärna se att man gjorde anpassningar utifrån hur
            vägförhållandena och väderförhållandena ser ut i olika delar av
            landet. I mars, om man tar det som exempelmånad, skiljer det ju
            väldigt mycket mellan Ystad och Haparanda när det gäller hur väglaget
            ser ut.
          </note>
          <note>
            Fru talman! Sveriges nollvision är välkänd och någonting som
            vi alla skriver under på. Den är en viktig grund för vårt arbete
            när det gäller trafiksäkerhet. Tyvärr har fokus i trafiksäkerhetsarbetet
            varit just bilisternas säkerhet, och inte tillräckligt mycket
            hänsyn har tagits till dem som kör mc. Ett exempel på det är vajerräcken,
            vilket har varit uppe tidigare i debat ­ ten. Vi tycker därför
            att det är viktigt att mc-förare inkluderas tydligare i arbetet
            med nollvisionen. Trafiksäkerhetsarbetet bör utgå från alla trafikanters
            behov.
          </note>
          <note>
            Avslutningsvis skulle jag vilja säga några ord om det tillkännagivande
            som riksdagen nu riktar till regeringen när det gäller synfältsdefekter
            . I dagsläget är det så att den som har konstaterats ha synfältsdefekter
            blir av med körkortet och inte har några som helst möjligheter
            att få sin körförmåga prövad. Vi vill se att möjligheten med simulator
            utökas och att man på sikt även ska kunna köra på väg.
          </note>
          <note>
            Fru talman! Vi står bakom alla våra reservationer, men jag yrkar
            bifall enbart till reservation nr 10.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 14.)
          </note>
          <note>
            Ajournering
          </note>
          <note>
            Kammaren beslutade kl. 15.29 på förslag av förste vice talmannen
            att ajournera sammanträdet till kl. 16.00, då votering skulle
            äga rum.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 16.00.
          </note>
          <note>
            § 12 Beslut om ärenden som slutdebatterats den 4 juni
          </note>
          <note>
            FöU4 Riksrevisionens rapport om statens arbete för att förhindra
            och hantera kärntekniska olyckor
          </note>
          <note>
            Punkt 1 (Genomförande av rekommenderade åtgärder)
          </note>
          <note>
            1. utskottet
          </note>
          <note>
            2. res. 1 (C)
          </note>
          <note>
            Votering:
          </note>
          <note>
            50 för utskottet
          </note>
          <note>
            5 för res. 1
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 10 SD, 4 V, 3 KD, 3 L, 3 MP
          </note>
          <note>
            För res. 1: 5 C
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 –
          </note>
          <note>
            Punkt 2 (Sanering i samband med kärntekniska olyckor)
          </note>
          <note>
            1. utskottet
          </note>
          <note>
            2. res. 2 (SD)
          </note>
          <note>
            Votering:
          </note>
          <note>
            40 för utskottet
          </note>
          <note>
            10 för res. 2
          </note>
          <note>
            5 avstod
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 4 V, 3 KD, 3 L, 3 MP
          </note>
          <note>
            För res. 2: 10 SD
          </note>
          <note>
            Avstod: 5 C
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 –
          </note>
          <note>
            Punkt 3
          </note>
          <note>
            Kammaren biföll utskottets förslag.
          </note>
          <note>
            FöU10 Ett förtydligat statligt ansvar för vissa kärntekniska
            verksamheter
          </note>
          <note>
            Kammaren biföll utskottets förslag.
          </note>
          <note>
            SoU9 Socialtjänst- och barnfrågor
          </note>
          <note>
            Punkt 1 (Stärkt förebyggande arbete och förtydligat uppdrag för
            socialtjänsten)
          </note>
          <note>
            1. utskottet
          </note>
          <note>
            2. res. 1 (M, SD, KD)
          </note>
          <note>
            Votering:
          </note>
          <note>
            31 för utskottet
          </note>
          <note>
            24 för res. 1
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 3 L, 3 MP
          </note>
          <note>
            För res. 1: 11 M, 10 SD, 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 –
          </note>
          <note>
            Punkt 5 (Socialtjänstens arbete med barn och unga)
          </note>
          <note>
            1. utskottet
          </note>
          <note>
            2. res. 7 (SD, C)
          </note>
          <note>
            Votering:
          </note>
          <note>
            40 för utskottet
          </note>
          <note>
            15 för res. 7
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 4 V, 3 KD, 3 L, 3 MP
          </note>
          <note>
            För res. 7: 10 SD, 5 C
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 –
          </note>
          <note>
            Punkt 14 (Socialtjänstens samverkan med andra)
          </note>
          <note>
            1. utskottet
          </note>
          <note>
            2. res. 18 (SD)
          </note>
          <note>
            Votering:
          </note>
          <note>
            31 för utskottet
          </note>
          <note>
            10 för res. 18
          </note>
          <note>
            14 avstod
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 3 KD, 3 MP
          </note>
          <note>
            För res. 18: 10 SD
          </note>
          <note>
            Avstod: 11 M, 3 L
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 –
          </note>
          <note>
            Punkt 20 (Övriga frågor om försörjningsstöd)
          </note>
          <note>
            1. utskottet
          </note>
          <note>
            2. res. 28 (V)
          </note>
          <note>
            Votering:
          </note>
          <note>
            41 för utskottet
          </note>
          <note>
            4 för res. 28
          </note>
          <note>
            10 avstod
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 5 C, 3 KD, 3 L, 3 MP
          </note>
          <note>
            För res. 28: 4 V
          </note>
          <note>
            Avstod: 10 SD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 –
          </note>
          <note>
            Punkt 38 (Inspektionen för vård och omsorgs uppdrag)
          </note>
          <note>
            1. utskottet
          </note>
          <note>
            2. res. 44 (SD, L)
          </note>
          <note>
            Votering:
          </note>
          <note>
            42 för utskottet
          </note>
          <note>
            13 för res. 44
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 5 C, 4 V, 3 KD, 3 MP
          </note>
          <note>
            För res. 44: 10 SD, 3 L
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 –
          </note>
          <note>
            Punkt 52 (Uppföljning av barnkonventionen som svensk lag)
          </note>
          <note>
            1. utskottet
          </note>
          <note>
            2. res. 58 (SD, KD)
          </note>
          <note>
            Votering:
          </note>
          <note>
            42 för utskottet
          </note>
          <note>
            13 för res. 58
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 5 C, 4 V, 3 L, 3 MP
          </note>
          <note>
            För res. 58: 10 SD, 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 –
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            SoU12 Kompetensförsörjning och prioriteringar inom hälso- och
            sjukvården m.m.
          </note>
          <note>
            Punkt 1 (Kompetensförsörjning)
          </note>
          <note>
            1. utskottet
          </note>
          <note>
            2. res. 3 (KD)
          </note>
          <note>
            Votering:
          </note>
          <note>
            31 för utskottet
          </note>
          <note>
            3 för res. 3
          </note>
          <note>
            21 avstod
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 3 L, 3 MP
          </note>
          <note>
            För res. 3: 3 KD
          </note>
          <note>
            Avstod: 11 M, 10 SD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 –
          </note>
          <note>
            Punkt 3 (Arbetsmiljö)
          </note>
          <note>
            1. utskottet
          </note>
          <note>
            2. res. 5 (M)
          </note>
          <note>
            Votering:
          </note>
          <note>
            34 för utskottet
          </note>
          <note>
            11 för res. 5
          </note>
          <note>
            10 avstod
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 3 KD, 3 L, 3 MP
          </note>
          <note>
            För res. 5: 11 M
          </note>
          <note>
            Avstod: 10 SD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 –
          </note>
          <note>
            Punkt 6 (Legitimation m.m.)
          </note>
          <note>
            1. utskottet
          </note>
          <note>
            2. res. 10 (SD)
          </note>
          <note>
            Votering:
          </note>
          <note>
            37 för utskottet
          </note>
          <note>
            10 för res. 10
          </note>
          <note>
            8 avstod
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 4 V, 3 KD, 3 MP
          </note>
          <note>
            För res. 10: 10 SD
          </note>
          <note>
            Avstod: 5 C, 3 L
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 –
          </note>
          <note>
            Punkt 11 (Mödrahälso- och förlossningsvård m.m.)
          </note>
          <note>
            1. utskottet
          </note>
          <note>
            2. res. 24 (C)
          </note>
          <note>
            Votering:
          </note>
          <note>
            40 för utskottet
          </note>
          <note>
            5 för res. 24
          </note>
          <note>
            10 avstod
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 4 V, 3 KD, 3 L, 3 MP
          </note>
          <note>
            För res. 24: 5 C
          </note>
          <note>
            Avstod: 10 SD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 –
          </note>
          <note>
            Punkt 12 (Cancervård)
          </note>
          <note>
            1. utskottet
          </note>
          <note>
            2. res. 26 (V)
          </note>
          <note>
            Votering:
          </note>
          <note>
            30 för utskottet
          </note>
          <note>
            4 för res. 26
          </note>
          <note>
            21 avstod
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 3 KD, 3 L, 3 MP
          </note>
          <note>
            För res. 26: 4 V
          </note>
          <note>
            Avstod: 11 M, 10 SD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 –
          </note>
          <note>
            Punkt 13 (Översyn av den palliativa vården)
          </note>
          <note>
            1. utskottet
          </note>
          <note>
            2. res. 27 (SD, L)
          </note>
          <note>
            Votering:
          </note>
          <note>
            42 för utskottet
          </note>
          <note>
            13 för res. 27
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 5 C, 4 V, 3 KD, 3 MP
          </note>
          <note>
            För res. 27: 10 SD, 3 L
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 –
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            § 13 Beslut om ärenden som slutdebatterats den 9 juni
          </note>
          <note>
            SoU17 Förbättrade möjligheter till bilstöd
          </note>
          <note>
            Punkt 3 (Specialanpassade bilbarnstolar)
          </note>
          <note>
            1. utskottet
          </note>
          <note>
            2. res. 2 (SD, KD, L)
          </note>
          <note>
            Votering:
          </note>
          <note>
            39 för utskottet
          </note>
          <note>
            16 för res. 2
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 5 C, 4 V, 3 MP
          </note>
          <note>
            För res. 2: 10 SD, 3 KD, 3 L
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 –
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            SoU18 Riksrevisionens rapport om Inspektionen för vård och omsorg
          </note>
          <note>
            Punkt 1
          </note>
          <note>
            Kammaren biföll utskottets förslag.
          </note>
          <note>
            Punkt 2 (Långsiktig ekonomisk styrning och uppföljning m.m.)
          </note>
          <note>
            1. utskottet
          </note>
          <note>
            2. res. (M, SD, KD)
          </note>
          <note>
            Votering:
          </note>
          <note>
            31 för utskottet
          </note>
          <note>
            24 för res.
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 3 L, 3 MP
          </note>
          <note>
            För res.: 11 M, 10 SD, 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 –
          </note>
          <note>
            NU18 Skärpta straff för de allvarligaste fallen av immaterialrätts
            ­ intrång
          </note>
          <note>
            Punkt 1
          </note>
          <note>
            Kammaren biföll utskottets förslag.
          </note>
          <note>
            Punkt 2 (Övrigt om sanktioner på immaterialrättens område)
          </note>
          <note>
            1. utskottet
          </note>
          <note>
            2. res. 1 (SD)
          </note>
          <note>
            Votering:
          </note>
          <note>
            45 för utskottet
          </note>
          <note>
            10 för res. 1
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 5 C, 4 V, 3 KD, 3 L, 3 MP
          </note>
          <note>
            För res. 1: 10 SD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Punkt 3 (Revidering av EU:s nya upphovsrättsdirektiv)
          </note>
          <note>
            1. utskottet
          </note>
          <note>
            2. res. 2 (S, V, MP)
          </note>
          <note>
            Votering:
          </note>
          <note>
            32 för utskottet
          </note>
          <note>
            23 för res. 2
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 11 M, 10 SD, 5 C, 3 KD, 3 L
          </note>
          <note>
            För res. 2: 16 S, 4 V, 3 MP
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Punkt 4 (Övriga immaterialrättsliga frågor)
          </note>
          <note>
            1. utskottet
          </note>
          <note>
            2. res. 3 (M, L)
          </note>
          <note>
            3. res. 5 (C)
          </note>
          <note>
            Förberedande votering:
          </note>
          <note>
            14 för res. 3
          </note>
          <note>
            5 för res. 5
          </note>
          <note>
            36 avstod
          </note>
          <note>
            294 frånvarande
          </note>
          <note>
            Kammaren biträdde res. 3.
          </note>
          <note>
            Huvudvotering:
          </note>
          <note>
            26 för utskottet
          </note>
          <note>
            14 för res. 3
          </note>
          <note>
            15 avstod
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 4 V, 3 KD, 3 MP
          </note>
          <note>
            För res. 3: 11 M, 3 L
          </note>
          <note>
            Avstod: 10 SD, 5 C
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            NU19 Kompletterande bestämmelser till EU:s plattformsförordning
          </note>
          <note>
            Kammaren biföll utskottets förslag.
          </note>
          <note>
            MJU16 En samlad politik för klimatet – klimatpolitisk handlingsplan
          </note>
          <note>
            Punkt 3 (Redovisning av utfallet av vidtagna åtgärder)
          </note>
          <note>
            1. utskottet
          </note>
          <note>
            2. res. 5 (M, KD)
          </note>
          <note>
            Votering:
          </note>
          <note>
            41 för utskottet
          </note>
          <note>
            14 för res. 5
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 10 SD, 5 C, 4 V, 3 L, 3 MP
          </note>
          <note>
            För res. 5: 11 M, 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Punkt 9 (Finansmarknaden)
          </note>
          <note>
            1. utskottet
          </note>
          <note>
            2. res. 13 (V)
          </note>
          <note>
            Votering:
          </note>
          <note>
            51 för utskottet
          </note>
          <note>
            4 för res. 13
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 10 SD, 5 C, 3 KD, 3 L, 3 MP
          </note>
          <note>
            För res. 13: 4 V
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Punkt 14 (Industri och export)
          </note>
          <note>
            1. utskottet
          </note>
          <note>
            2. res. 22 (SD)
          </note>
          <note>
            Votering:
          </note>
          <note>
            30 för utskottet
          </note>
          <note>
            10 för res. 22
          </note>
          <note>
            15 avstod
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 3 KD, 3 L, 3 MP
          </note>
          <note>
            För res. 22: 10 SD
          </note>
          <note>
            Avstod: 11 M, 4 V
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Punkt 15 (Samarbete med kärnkraftsländer)
          </note>
          <note>
            1. utskottet
          </note>
          <note>
            2. res. 24 (M, KD)
          </note>
          <note>
            Votering:
          </note>
          <note>
            41 för utskottet
          </note>
          <note>
            14 för res. 24
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 10 SD, 5 C, 4 V, 3 L, 3 MP
          </note>
          <note>
            För res. 24: 11 M, 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Punkt 32 (EU)
          </note>
          <note>
            1. utskottet
          </note>
          <note>
            2. res. 57 (L)
          </note>
          <note>
            Votering:
          </note>
          <note>
            45 för utskottet
          </note>
          <note>
            3 för res. 57
          </note>
          <note>
            7 avstod
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 10 SD, 5 C, 3 MP
          </note>
          <note>
            För res. 57: 3 L
          </note>
          <note>
            Avstod: 4 V, 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            § 14 Beslut om ärenden som slutdebatterats vid dagens sammanträde
          </note>
          <note>
            KU16 Deltagande på distans vid sammanträden i utskotten och EU-nämnden
          </note>
          <note>
            Kammaren biföll utskottets förslag.
          </note>
          <note>
            KU8 Avgångsvillkor och karens för riksrevisorn och riksrevisions
            ­ direktören
          </note>
          <note>
            Kammaren biföll utskottets förslag.
          </note>
          <note>
            KU12 Valfrågor
          </note>
          <note>
            Punkt 1 (Valsedlar m.m.)
          </note>
          <note>
            1. utskottet
          </note>
          <note>
            2. res. 1 (SD)
          </note>
          <note>
            3. res. 2 (C)
          </note>
          <note>
            Förberedande votering:
          </note>
          <note>
            10 för res. 1
          </note>
          <note>
            5 för res. 2
          </note>
          <note>
            40 avstod
          </note>
          <note>
            294 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            40 för utskottet
          </note>
          <note>
            10 för res. 1
          </note>
          <note>
            5 avstod
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 4 V, 3 KD, 3 L, 3 MP
          </note>
          <note>
            För res. 1: 10 SD
          </note>
          <note>
            Avstod: 5 C
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            KU23 Riksrevisionens rapport om valförfarandet
          </note>
          <note>
            1. utskottet
          </note>
          <note>
            2. res. (SD)
          </note>
          <note>
            Votering:
          </note>
          <note>
            45 för utskottet
          </note>
          <note>
            10 för res.
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 5 C, 4 V, 3 KD, 3 L, 3 MP
          </note>
          <note>
            För res.: 10 SD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            KU18 Kommittéberättelse – kommittéernas verksamhet under 2019,
            m.m.
          </note>
          <note>
            Kammaren biföll utskottets förslag.
          </note>
          <note>
            KU19 Indelning i utgiftsområden
          </note>
          <note>
            Kammaren biföll utskottets förslag.
          </note>
          <note>
            JuU35 Ett effektivare informationsutbyte mellan polis och socialtjänst
            vid samverkan mot terrorism
          </note>
          <note>
            Punkt 1 (Ett effektivare informationsutbyte mellan polis och
            socialtjänst vid samverkan mot terrorism)
          </note>
          <note>
            1. utskottet
          </note>
          <note>
            2. res. 1 (V)
          </note>
          <note>
            Votering:
          </note>
          <note>
            51 för utskottet
          </note>
          <note>
            4 för res. 1
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 10 SD, 5 C, 3 KD, 3 L, 3 MP
          </note>
          <note>
            För res. 1: 4 V
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Punkt 2 (Förutsättningarna för socialtjänsten att lämna ut uppgifter
            till polisen)
          </note>
          <note>
            1. utskottet
          </note>
          <note>
            2. res. 2 (M, KD)
          </note>
          <note>
            Votering:
          </note>
          <note>
            41 för utskottet
          </note>
          <note>
            14 för res. 2
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 10 SD, 5 C, 4 V, 3 L, 3 MP
          </note>
          <note>
            För res. 2: 11 M, 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Punkt 3 (Ytterligare möjligheter till informationsutbyte)
          </note>
          <note>
            1. utskottet
          </note>
          <note>
            2. res. 3 (M, SD, KD)
          </note>
          <note>
            Votering:
          </note>
          <note>
            31 för utskottet
          </note>
          <note>
            24 för res. 3
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 3 L, 3 MP
          </note>
          <note>
            För res. 3: 11 M, 10 SD, 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Punkt 4 (Översyn av regelverket)
          </note>
          <note>
            1. utskottet
          </note>
          <note>
            2. res. 4 (C)
          </note>
          <note>
            Votering:
          </note>
          <note>
            50 för utskottet
          </note>
          <note>
            5 för res. 4
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 10 SD, 4 V, 3 KD, 3 L, 3 MP
          </note>
          <note>
            För res. 4: 5 C
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            JuU36 Kamerabevakning i kollektivtrafik och apotek – ett enklare
            förfarande
          </note>
          <note>
            Punkt 1 (Kamerabevakning i kollektivtrafik och apotek – ett enklare
            förfarande)
          </note>
          <note>
            1. utskottet
          </note>
          <note>
            2. res. 1 (V)
          </note>
          <note>
            Votering:
          </note>
          <note>
            51 för utskottet
          </note>
          <note>
            4 för res. 1
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 10 SD, 5 C, 3 KD, 3 L, 3 MP
          </note>
          <note>
            För res. 1: 4 V
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Punkt 4 (Ökade möjligheter till kamerabevakning)
          </note>
          <note>
            1. utskottet
          </note>
          <note>
            2. res. 4 (M, SD, KD)
          </note>
          <note>
            Votering:
          </note>
          <note>
            31 för utskottet
          </note>
          <note>
            24 för res. 4
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 3 L, 3 MP
          </note>
          <note>
            För res. 4: 11 M, 10 SD, 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Punkt 5 (Tillståndsplikten för kommuner och regioner)
          </note>
          <note>
            1. utskottet
          </note>
          <note>
            2. res. 5 (M, SD, KD)
          </note>
          <note>
            Votering:
          </note>
          <note>
            31 för utskottet
          </note>
          <note>
            24 för res. 5
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 3 L, 3 MP
          </note>
          <note>
            För res. 5: 11 M, 10 SD, 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            TU14 Trafiksäkerhet
          </note>
          <note>
            Punkt 2 (Vägars och gators utformning)
          </note>
          <note>
            1. utskottet
          </note>
          <note>
            2. res. 5 (C)
          </note>
          <note>
            3. res. 6 (KD)
          </note>
          <note>
            Förberedande votering:
          </note>
          <note>
            5 för res. 5
          </note>
          <note>
            3 för res. 6
          </note>
          <note>
            47 avstod
          </note>
          <note>
            294 frånvarande
          </note>
          <note>
            Kammaren biträdde res. 5.
          </note>
          <note>
            Huvudvotering:
          </note>
          <note>
            34 för utskottet
          </note>
          <note>
            5 för res. 5
          </note>
          <note>
            16 avstod
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 4 V, 3 MP
          </note>
          <note>
            För res. 5: 5 C
          </note>
          <note>
            Avstod: 10 SD, 3 KD, 3 L
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Punkt 4 (Förarutbildning)
          </note>
          <note>
            1. utskottet
          </note>
          <note>
            2. res. 10 (M)
          </note>
          <note>
            Votering:
          </note>
          <note>
            27 för utskottet
          </note>
          <note>
            11 för res. 10
          </note>
          <note>
            17 avstod
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 3 L, 3 MP
          </note>
          <note>
            För res. 10: 11 M
          </note>
          <note>
            Avstod: 10 SD, 4 V, 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Punkt 8 (Synfältsdefekter och dispens)
          </note>
          <note>
            1. utskottet
          </note>
          <note>
            2. res. 18 (S, MP)
          </note>
          <note>
            Votering:
          </note>
          <note>
            36 för utskottet
          </note>
          <note>
            19 för res. 18
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 11 M, 10 SD, 5 C, 4 V, 3 KD, 3 L
          </note>
          <note>
            För res. 18: 16 S, 3 MP
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Punkt 10 (Hastighetsbegränsningar)
          </note>
          <note>
            1. utskottet
          </note>
          <note>
            2. res. 23 (L)
          </note>
          <note>
            Votering:
          </note>
          <note>
            31 för utskottet
          </note>
          <note>
            3 för res. 23
          </note>
          <note>
            20 avstod
          </note>
          <note>
            295 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 3 KD, 3 MP
          </note>
          <note>
            För res. 23: 3 L
          </note>
          <note>
            Avstod: 10 M, 10 SD
          </note>
          <note>
            Frånvarande: 84 S, 60 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Mikael Damsgaard (M) anmälde att han avsett att avstå från att
            rösta men markerats som frånvarande.
          </note>
          <note>
            Punkt 13 (Trafiksäkerhet vid vägarbeten och räddningsinsatser)
          </note>
          <note>
            1. utskottet
          </note>
          <note>
            2. res. 28 (SD)
          </note>
          <note>
            Votering:
          </note>
          <note>
            45 för utskottet
          </note>
          <note>
            10 för res. 28
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 5 C, 4 V, 3 KD, 3 L, 3 MP
          </note>
          <note>
            För res. 28: 10 SD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            Ajournering
          </note>
          <note>
            Kammaren beslutade kl. 16.34 på förslag av förste vice talmannen
            att ajournera sammanträdet till kl. 17.00.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 17.00.
          </note>
          <note>
            § 15 Bordläggning och beslut om förkortad motionstid
          </note>
          <note>
            Följande dokument anmäldes och bordlades:
          </note>
          <note>
            Proposition
          </note>
          <note>
            2019/20:181 Extra ändringsbudget för 2020 – Förstärkt stöd till
            välfärd och företag, insatser mot smittspridning och andra åtgärder
            med anledning av coronaviruset
          </note>
          <note>
            Kammaren biföll regeringens förslag att motionstiden för ovanstående
            proposition skulle förkortas till två dagar.
          </note>
          <note>
            EU-dokument
          </note>
          <note>
            COM(2020) 225 Förslag till rådets förordning om ändring av rådets
            förordning (EG) nr 168/2007 om inrättande av Europeiska unionens
            byrå för grundläggande rättigheter
          </note>
          <note>
            § 16 Motion för omedelbar hänvisning
          </note>
          <note>
            Följande dokument anmäldes:
          </note>
          <note>
            Motion
          </note>
          <note>
            med anledning av prop. 2019/20:172 En ny lag om tillfälliga smittskyddsåtgärder
            på serveringsställen
          </note>
          <note>
            2019/20:3628 av Camilla Waltersson Grönvall m.fl. (M)
          </note>
          <note>
            Kammaren biföll talmannens förslag att ovanstående motion omedelbart
            skulle hänvisas till socialutskottet.
          </note>
          <note>
            § 17 Anmälan om interpellation
          </note>
          <note>
            Följande interpellation hade framställts:
          </note>
          <note>
            den 9 juni
          </note>
          <note>
            2019/20:419 Tillgängligheten hos Transportstyrelsen
          </note>
          <note>
            av Thomas Morell (SD)
          </note>
          <note>
            till infrastrukturminister Tomas Eneroth (S)
          </note>
          <note>
            § 18 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 9 juni
          </note>
          <note>
            2019/20:1529 Finansiering av grundforskning
          </note>
          <note>
            av Betty Malmberg (M)
          </note>
          <note>
            till statsrådet Matilda Ernkrans (S)
          </note>
          <note>
            2019/20:1530 Koldioxidskatt på biooljor
          </note>
          <note>
            av Betty Malmberg (M)
          </note>
          <note>
            till finansminister Magdalena Andersson (S)
          </note>
          <note>
            2019/20:1531 Vaccinstrategi
          </note>
          <note>
            av Camilla Waltersson Grönvall (M)
          </note>
          <note>
            till socialminister Lena Hallengren (S)
          </note>
          <note>
            § 19 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 10 juni
          </note>
          <note>
            2019/20:1445 Testutrustning för dem som ska köra upp
          </note>
          <note>
            av Sten Bergheden (M)
          </note>
          <note>
            till infrastrukturminister Tomas Eneroth (S)
          </note>
          <note>
            2019/20:1439 Förlorad sjukpenning på grund av inställda operationer
          </note>
          <note>
            av Björn Petersson (S)
          </note>
          <note>
            till statsrådet Ardalan Shekarabi (S)
          </note>
          <note>
            2019/20:1480 Luftfartsverket och solceller
          </note>
          <note>
            av Rickard Nordin (C)
          </note>
          <note>
            till infrastrukturminister Tomas Eneroth (S)
          </note>
          <note>
            2019/20:1496 Spel och kanaliseringsmål
          </note>
          <note>
            av Roland Utbult (KD)
          </note>
          <note>
            till statsrådet Ardalan Shekarabi (S)
          </note>
          <note>
            2019/20:1435 Ökade riktade finansiella tillskott till regionala
            flygplatser
          </note>
          <note>
            av Björn Söder (SD)
          </note>
          <note>
            till infrastrukturminister Tomas Eneroth (S)
          </note>
          <note>
            2019/20:1467 Ängelholms flygplats
          </note>
          <note>
            av Ann-Charlotte Hammar Johnsson (M)
          </note>
          <note>
            till infrastrukturminister Tomas Eneroth (S)
          </note>
          <note>
            2019/20:1436 Sydöstra Götalands behov av en Östersjöbana
          </note>
          <note>
            av Harald Hjalmarsson (M)
          </note>
          <note>
            till infrastrukturminister Tomas Eneroth (S)
          </note>
          <note>
            2019/20:1476 Säkrad kompetens på våra flygplatser
          </note>
          <note>
            av Angelica Lundberg (SD)
          </note>
          <note>
            till infrastrukturminister Tomas Eneroth (S)
          </note>
          <note>
            § 20 Kammaren åtskildes kl. 17.01.
          </note>
          <note>
            Sammanträdet leddes
          </note>
          <note>
            av talmannen från dess början till och med § 1 anf. 73 (delvis),
          </note>
          <note>
            av förste vice talmannen därefter till och med § 6 anf. 155 (delvis),
          </note>
          <note>
            av andre vice talmannen därefter till och med § 11 anf. 176 (delvis)
            och
          </note>
          <note>
            av förste vice talmannen därefter till dess slut.
          </note>
          <note>
            Vid protokollet
          </note>
          <note>
            CLAES MÅRTENSSON
          </note>
          <note>
            / Olof Pilo
          </note>
          <note>
            Innehållsförteckning
          </note>
          <note>
            § 1 Partiledardebatt
          </note>
          <note>
            Anf. 1 Statsminister STEFAN LÖFVEN (S)
          </note>
          <note>
            Anf. 2 ULF KRISTERSSON (M)
          </note>
          <note>
            Anf. 3 JIMMIE ÅKESSON (SD)
          </note>
          <note>
            Anf. 4 ANDERS W JONSSON (C)
          </note>
          <note>
            Anf. 5 JONAS SJÖSTEDT (V)
          </note>
          <note>
            Anf. 6 EBBA BUSCH (KD)
          </note>
          <note>
            Anf. 7 JOHAN PEHRSON (L)
          </note>
          <note>
            Anf. 8 Miljö- och klimatminister ISABELLA LÖVIN (MP)
          </note>
          <note>
            Anf. 9 Statsminister STEFAN LÖFVEN (S)
          </note>
          <note>
            Anf. 10 ULF KRISTERSSON (M) replik
          </note>
          <note>
            Anf. 11 Statsminister STEFAN LÖFVEN (S) replik
          </note>
          <note>
            Anf. 12 ULF KRISTERSSON (M) replik
          </note>
          <note>
            Anf. 13 Statsminister STEFAN LÖFVEN (S) replik
          </note>
          <note>
            Anf. 14 JIMMIE ÅKESSON (SD) replik
          </note>
          <note>
            Anf. 15 Statsminister STEFAN LÖFVEN (S) replik
          </note>
          <note>
            Anf. 16 JIMMIE ÅKESSON (SD) replik
          </note>
          <note>
            Anf. 17 Statsminister STEFAN LÖFVEN (S) replik
          </note>
          <note>
            Anf. 18 ANDERS W JONSSON (C) replik
          </note>
          <note>
            Anf. 19 Statsminister STEFAN LÖFVEN (S) replik
          </note>
          <note>
            Anf. 20 ANDERS W JONSSON (C) replik
          </note>
          <note>
            Anf. 21 Statsminister STEFAN LÖFVEN (S) replik
          </note>
          <note>
            Anf. 22 JONAS SJÖSTEDT (V) replik
          </note>
          <note>
            Anf. 23 Statsminister STEFAN LÖFVEN (S) replik
          </note>
          <note>
            Anf. 24 JONAS SJÖSTEDT (V) replik
          </note>
          <note>
            Anf. 25 Statsminister STEFAN LÖFVEN (S) replik
          </note>
          <note>
            Anf. 26 EBBA BUSCH (KD) replik
          </note>
          <note>
            Anf. 27 Statsminister STEFAN LÖFVEN (S) replik
          </note>
          <note>
            Anf. 28 EBBA BUSCH (KD) replik
          </note>
          <note>
            Anf. 29 Statsminister STEFAN LÖFVEN (S) replik
          </note>
          <note>
            Anf. 30 JOHAN PEHRSON (L) replik
          </note>
          <note>
            Anf. 31 Statsminister STEFAN LÖFVEN (S) replik
          </note>
          <note>
            Anf. 32 JOHAN PEHRSON (L) replik
          </note>
          <note>
            Anf. 33 Statsminister STEFAN LÖFVEN (S) replik
          </note>
          <note>
            Anf. 34 ULF KRISTERSSON (M)
          </note>
          <note>
            Anf. 35 Statsminister STEFAN LÖFVEN (S) replik
          </note>
          <note>
            Anf. 36 ULF KRISTERSSON (M) replik
          </note>
          <note>
            Anf. 37 Statsminister STEFAN LÖFVEN (S) replik
          </note>
          <note>
            Anf. 38 ULF KRISTERSSON (M) replik
          </note>
          <note>
            Anf. 39 JONAS SJÖSTEDT (V) replik
          </note>
          <note>
            Anf. 40 ULF KRISTERSSON (M) replik
          </note>
          <note>
            Anf. 41 JONAS SJÖSTEDT (V) replik
          </note>
          <note>
            Anf. 42 ULF KRISTERSSON (M) replik
          </note>
          <note>
            Anf. 43 EBBA BUSCH (KD) replik
          </note>
          <note>
            Anf. 44 ULF KRISTERSSON (M) replik
          </note>
          <note>
            Anf. 45 EBBA BUSCH (KD) replik
          </note>
          <note>
            Anf. 46 ULF KRISTERSSON (M) replik
          </note>
          <note>
            Anf. 47 JOHAN PEHRSON (L) replik
          </note>
          <note>
            Anf. 48 ULF KRISTERSSON (M) replik
          </note>
          <note>
            Anf. 49 JOHAN PEHRSON (L) replik
          </note>
          <note>
            Anf. 50 ULF KRISTERSSON (M) replik
          </note>
          <note>
            Anf. 51 Miljö- och klimatminister ISABELLA LÖVIN (MP) replik
          </note>
          <note>
            Anf. 52 ULF KRISTERSSON (M) replik
          </note>
          <note>
            Anf. 53 Miljö- och klimatminister ISABELLA LÖVIN (MP) replik
          </note>
          <note>
            Anf. 54 ULF KRISTERSSON (M) replik
          </note>
          <note>
            Anf. 55 JIMMIE ÅKESSON (SD)
          </note>
          <note>
            Anf. 56 Statsminister STEFAN LÖFVEN (S) replik
          </note>
          <note>
            Anf. 57 JIMMIE ÅKESSON (SD) replik
          </note>
          <note>
            Anf. 58 Statsminister STEFAN LÖFVEN (S) replik
          </note>
          <note>
            Anf. 59 JIMMIE ÅKESSON (SD) replik
          </note>
          <note>
            Anf. 60 ANDERS W JONSSON (C) replik
          </note>
          <note>
            Anf. 61 JIMMIE ÅKESSON (SD) replik
          </note>
          <note>
            Anf. 62 ANDERS W JONSSON (C) replik
          </note>
          <note>
            Anf. 63 JIMMIE ÅKESSON (SD) replik
          </note>
          <note>
            Anf. 64 JONAS SJÖSTEDT (V) replik
          </note>
          <note>
            Anf. 65 JIMMIE ÅKESSON (SD) replik
          </note>
          <note>
            Anf. 66 JONAS SJÖSTEDT (V) replik
          </note>
          <note>
            Anf. 67 JIMMIE ÅKESSON (SD) replik
          </note>
          <note>
            Anf. 68 EBBA BUSCH (KD) replik
          </note>
          <note>
            Anf. 69 JIMMIE ÅKESSON (SD) replik
          </note>
          <note>
            Anf. 70 EBBA BUSCH (KD) replik
          </note>
          <note>
            Anf. 71 JIMMIE ÅKESSON (SD) replik
          </note>
          <note>
            Anf. 72 JOHAN PEHRSON (L) replik
          </note>
          <note>
            Anf. 73 JIMMIE ÅKESSON (SD) replik
          </note>
          <note>
            Anf. 74 JOHAN PEHRSON (L) replik
          </note>
          <note>
            Anf. 75 JIMMIE ÅKESSON (SD) replik
          </note>
          <note>
            Anf. 76 Miljö- och klimatminister ISABELLA LÖVIN (MP) replik
          </note>
          <note>
            Anf. 77 JIMMIE ÅKESSON (SD) replik
          </note>
          <note>
            Anf. 78 Miljö- och klimatminister ISABELLA LÖVIN (MP) replik
          </note>
          <note>
            Anf. 79 JIMMIE ÅKESSON (SD) replik
          </note>
          <note>
            Anf. 80 ANDERS W JONSSON (C)
          </note>
          <note>
            Anf. 81 Statsminister STEFAN LÖFVEN (S) replik
          </note>
          <note>
            Anf. 82 ANDERS W JONSSON (C) replik
          </note>
          <note>
            Anf. 83 Statsminister STEFAN LÖFVEN (S) replik
          </note>
          <note>
            Anf. 84 ANDERS W JONSSON (C) replik
          </note>
          <note>
            Anf. 85 JONAS SJÖSTEDT (V) replik
          </note>
          <note>
            Anf. 86 ANDERS W JONSSON (C) replik
          </note>
          <note>
            Anf. 87 JONAS SJÖSTEDT (V) replik
          </note>
          <note>
            Anf. 88 ANDERS W JONSSON (C) replik
          </note>
          <note>
            Anf. 89 EBBA BUSCH (KD) replik
          </note>
          <note>
            Anf. 90 ANDERS W JONSSON (C) replik
          </note>
          <note>
            Anf. 91 EBBA BUSCH (KD) replik
          </note>
          <note>
            Anf. 92 ANDERS W JONSSON (C) replik
          </note>
          <note>
            Anf. 93 JONAS SJÖSTEDT (V)
          </note>
          <note>
            Anf. 94 Statsminister STEFAN LÖFVEN (S) replik
          </note>
          <note>
            Anf. 95 JONAS SJÖSTEDT (V) replik
          </note>
          <note>
            Anf. 96 Statsminister STEFAN LÖFVEN (S) replik
          </note>
          <note>
            Anf. 97 JONAS SJÖSTEDT (V) replik
          </note>
          <note>
            Anf. 98 ANDERS W JONSSON (C) replik
          </note>
          <note>
            Anf. 99 JONAS SJÖSTEDT (V) replik
          </note>
          <note>
            Anf. 100 ANDERS W JONSSON (C) replik
          </note>
          <note>
            Anf. 101 JONAS SJÖSTEDT (V) replik
          </note>
          <note>
            Anf. 102 EBBA BUSCH (KD) replik
          </note>
          <note>
            Anf. 103 JONAS SJÖSTEDT (V) replik
          </note>
          <note>
            Anf. 104 EBBA BUSCH (KD) replik
          </note>
          <note>
            Anf. 105 JONAS SJÖSTEDT (V) replik
          </note>
          <note>
            Anf. 106 JOHAN PEHRSON (L) replik
          </note>
          <note>
            Anf. 107 JONAS SJÖSTEDT (V) replik
          </note>
          <note>
            Anf. 108 JOHAN PEHRSON (L) replik
          </note>
          <note>
            Anf. 109 JONAS SJÖSTEDT (V) replik
          </note>
          <note>
            Anf. 110 EBBA BUSCH (KD)
          </note>
          <note>
            Anf. 111 Statsminister STEFAN LÖFVEN (S) replik
          </note>
          <note>
            Anf. 112 EBBA BUSCH (KD) replik
          </note>
          <note>
            Anf. 113 Statsminister STEFAN LÖFVEN (S) replik
          </note>
          <note>
            Anf. 114 EBBA BUSCH (KD) replik
          </note>
          <note>
            Anf. 115 JONAS SJÖSTEDT (V) replik
          </note>
          <note>
            Anf. 116 EBBA BUSCH (KD) replik
          </note>
          <note>
            Anf. 117 JONAS SJÖSTEDT (V) replik
          </note>
          <note>
            Anf. 118 EBBA BUSCH (KD) replik
          </note>
          <note>
            Anf. 119 Miljö- och klimatminister ISABELLA LÖVIN (MP) replik
          </note>
          <note>
            Anf. 120 EBBA BUSCH (KD) replik
          </note>
          <note>
            Anf. 121 Miljö- och klimatminister ISABELLA LÖVIN (MP) replik
          </note>
          <note>
            Anf. 122 EBBA BUSCH (KD) replik
          </note>
          <note>
            Anf. 123 JOHAN PEHRSON (L)
          </note>
          <note>
            Anf. 124 Statsminister STEFAN LÖFVEN (S) replik
          </note>
          <note>
            Anf. 125 JOHAN PEHRSON (L) replik
          </note>
          <note>
            Anf. 126 Statsminister STEFAN LÖFVEN (S) replik
          </note>
          <note>
            Anf. 127 JOHAN PEHRSON (L) replik
          </note>
          <note>
            Anf. 128 EBBA BUSCH (KD) replik
          </note>
          <note>
            Anf. 129 JOHAN PEHRSON (L) replik
          </note>
          <note>
            Anf. 130 EBBA BUSCH (KD) replik
          </note>
          <note>
            Anf. 131 JOHAN PEHRSON (L) replik
          </note>
          <note>
            Anf. 132 Miljö- och klimatminister ISABELLA LÖVIN (MP)
          </note>
          <note>
            Anf. 133 ULF KRISTERSSON (M) replik
          </note>
          <note>
            Anf. 134 Miljö- och klimatminister ISABELLA LÖVIN (MP) replik
          </note>
          <note>
            Anf. 135 ULF KRISTERSSON (M) replik
          </note>
          <note>
            Anf. 136 Miljö- och klimatminister ISABELLA LÖVIN (MP) replik
          </note>
          <note>
            Anf. 137 JIMMIE ÅKESSON (SD) replik
          </note>
          <note>
            Anf. 138 Miljö- och klimatminister ISABELLA LÖVIN (MP) replik
          </note>
          <note>
            Anf. 139 JIMMIE ÅKESSON (SD) replik
          </note>
          <note>
            Anf. 140 Miljö- och klimatminister ISABELLA LÖVIN (MP) replik
          </note>
          <note>
            Anf. 141 JONAS SJÖSTEDT (V) replik
          </note>
          <note>
            Anf. 142 Miljö- och klimatminister ISABELLA LÖVIN (MP) replik
          </note>
          <note>
            Anf. 143 JONAS SJÖSTEDT (V) replik
          </note>
          <note>
            Anf. 144 Miljö- och klimatminister ISABELLA LÖVIN (MP) replik
          </note>
          <note>
            Anf. 145 EBBA BUSCH (KD) replik
          </note>
          <note>
            Anf. 146 Miljö- och klimatminister ISABELLA LÖVIN (MP) replik
          </note>
          <note>
            Anf. 147 EBBA BUSCH (KD) replik
          </note>
          <note>
            Anf. 148 Miljö- och klimatminister ISABELLA LÖVIN (MP) replik
          </note>
          <note>
            § 2 Justering av protokoll
          </note>
          <note>
            § 3 Ärenden för bordläggning
          </note>
          <note>
            § 4 Deltagande på distans vid sammanträden i utskotten och EU-nämnden
          </note>
          <note>
            Konstitutionsutskottets betänkande 2019/20:KU16
          </note>
          <note>
            Anf. 149 HANS EKSTRÖM (S)
          </note>
          <note>
            (Beslut fattades under § 14.)
          </note>
          <note>
            § 5 Avgångsvillkor och karens för riksrevisorn och riksrevisionsdirektören
          </note>
          <note>
            Konstitutionsutskottets betänkande 2019/20:KU8
          </note>
          <note>
            Anf. 150 KARIN ENSTRÖM (M)
          </note>
          <note>
            (Beslut fattades under § 14.)
          </note>
          <note>
            § 6 Valfrågor och Riksrevisionens rapport om valförfarandet
          </note>
          <note>
            Konstitutionsutskottets betänkande 2019/20:KU12
          </note>
          <note>
            Konstitutionsutskottets betänkande 2019/20:KU23
          </note>
          <note>
            Anf. 151 FREDRIK LINDAHL (SD)
          </note>
          <note>
            Anf. 152 LINDA MODIG (C)
          </note>
          <note>
            Anf. 153 HANS EKSTRÖM (S)
          </note>
          <note>
            Anf. 154 ERIK OTTOSON (M)
          </note>
          <note>
            Anf. 155 JESSICA WETTERLING (V)
          </note>
          <note>
            Anf. 156 TINA ACKETOFT (L)
          </note>
          <note>
            Anf. 157 CAMILLA HANSÉN (MP)
          </note>
          <note>
            (Beslut fattades under § 14.)
          </note>
          <note>
            § 7 Kommittéberättelse – kommittéernas verksamhet under 2019,
            m.m.
          </note>
          <note>
            Konstitutionsutskottets betänkande 2019/20:KU18
          </note>
          <note>
            (Beslut fattades under § 14.)
          </note>
          <note>
            § 8 Indelning i utgiftsområden
          </note>
          <note>
            Konstitutionsutskottets betänkande 2019/20:KU19
          </note>
          <note>
            (Beslut fattades under § 14.)
          </note>
          <note>
            § 9 Ett effektivare informationsutbyte mellan polis och socialtjänst
            vid samverkan mot terrorism
          </note>
          <note>
            Justitieutskottets betänkande 2019/20:JuU35
          </note>
          <note>
            Anf. 158 MIKAEL DAMSGAARD (M)
          </note>
          <note>
            Anf. 159 ADAM MARTTINEN (SD)
          </note>
          <note>
            Anf. 160 JOHAN HEDIN (C)
          </note>
          <note>
            Anf. 161 LINDA WESTERLUND SNECKER (V)
          </note>
          <note>
            Anf. 162 INGEMAR KIHLSTRÖM (KD)
          </note>
          <note>
            Anf. 163 FREDRIK LUNDH SAMMELI (S)
          </note>
          <note>
            Anf. 164 JOHAN PEHRSON (L)
          </note>
          <note>
            (Beslut fattades under § 14.)
          </note>
          <note>
            § 10 Kamerabevakning i kollektivtrafik och apotek – ett enklare
            förfarande
          </note>
          <note>
            Justitieutskottets betänkande 2019/20:JuU36
          </note>
          <note>
            Anf. 165 MIKAEL DAMSGAARD (M)
          </note>
          <note>
            Anf. 166 ADAM MARTTINEN (SD)
          </note>
          <note>
            Anf. 167 LINDA WESTERLUND SNECKER (V)
          </note>
          <note>
            Anf. 168 INGEMAR KIHLSTRÖM (KD)
          </note>
          <note>
            Anf. 169 FREDRIK LUNDH SAMMELI (S)
          </note>
          <note>
            Anf. 170 HELENA VILHELMSSON (C)
          </note>
          <note>
            Anf. 171 JOHAN PEHRSON (L)
          </note>
          <note>
            (Beslut fattades under § 14.)
          </note>
          <note>
            § 11 Trafiksäkerhet
          </note>
          <note>
            Trafikutskottets betänkande 2019/20:TU14
          </note>
          <note>
            Anf. 172 THOMAS MORELL (SD)
          </note>
          <note>
            Anf. 173 HELENA VILHELMSSON (C)
          </note>
          <note>
            Anf. 174 MAGNUS JACOBSSON (KD)
          </note>
          <note>
            Anf. 175 HELENA GELLERMAN (L)
          </note>
          <note>
            Anf. 176 EMMA BERGINGER (MP)
          </note>
          <note>
            Anf. 177 THOMAS MORELL (SD) replik
          </note>
          <note>
            Anf. 178 EMMA BERGINGER (MP) replik
          </note>
          <note>
            Anf. 179 THOMAS MORELL (SD) replik
          </note>
          <note>
            Anf. 180 EMMA BERGINGER (MP) replik
          </note>
          <note>
            Anf. 181 HELENA GELLERMAN (L) replik
          </note>
          <note>
            Anf. 182 EMMA BERGINGER (MP) replik
          </note>
          <note>
            Anf. 183 HELENA GELLERMAN (L) replik
          </note>
          <note>
            Anf. 184 EMMA BERGINGER (MP) replik
          </note>
          <note>
            Anf. 185 TERES LINDBERG (S)
          </note>
          <note>
            Anf. 186 THOMAS MORELL (SD) replik
          </note>
          <note>
            Anf. 187 TERES LINDBERG (S) replik
          </note>
          <note>
            Anf. 188 THOMAS MORELL (SD) replik
          </note>
          <note>
            Anf. 189 TERES LINDBERG (S) replik
          </note>
          <note>
            Anf. 190 MARIA STOCKHAUS (M)
          </note>
          <note>
            (Beslut fattades under § 14.)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 12 Beslut om ärenden som slutdebatterats den 4 juni
          </note>
          <note>
            FöU4 Riksrevisionens rapport om statens arbete för att förhindra
            och hantera kärntekniska olyckor
          </note>
          <note>
            FöU10 Ett förtydligat statligt ansvar för vissa kärntekniska
            verksamheter
          </note>
          <note>
            SoU9 Socialtjänst- och barnfrågor
          </note>
          <note>
            SoU12 Kompetensförsörjning och prioriteringar inom hälso- och
            sjukvården m.m.
          </note>
          <note>
            § 13 Beslut om ärenden som slutdebatterats den 9 juni
          </note>
          <note>
            SoU17 Förbättrade möjligheter till bilstöd
          </note>
          <note>
            SoU18 Riksrevisionens rapport om Inspektionen för vård och omsorg
          </note>
          <note>
            NU18 Skärpta straff för de allvarligaste fallen av immaterialrättsintrång
          </note>
          <note>
            NU19 Kompletterande bestämmelser till EU:s plattformsförordning
          </note>
          <note>
            MJU16 En samlad politik för klimatet – klimatpolitisk handlingsplan
          </note>
          <note>
            § 14 Beslut om ärenden som slutdebatterats vid dagens sammanträde
          </note>
          <note>
            KU16 Deltagande på distans vid sammanträden i utskotten och EU-nämnden
          </note>
          <note>
            KU8 Avgångsvillkor och karens för riksrevisorn och riksrevisionsdirektören
          </note>
          <note>
            KU12 Valfrågor
          </note>
          <note>
            KU23 Riksrevisionens rapport om valförfarandet
          </note>
          <note>
            KU18 Kommittéberättelse – kommittéernas verksamhet under 2019,
            m.m.
          </note>
          <note>
            KU19 Indelning i utgiftsområden
          </note>
          <note>
            JuU35 Ett effektivare informationsutbyte mellan polis och socialtjänst
            vid samverkan mot terrorism
          </note>
          <note>
            JuU36 Kamerabevakning i kollektivtrafik och apotek – ett enklare
            förfarande
          </note>
          <note>
            TU14 Trafiksäkerhet
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 15 Bordläggning och beslut om förkortad motionstid
          </note>
          <note>
            § 16 Motion för omedelbar hänvisning
          </note>
          <note>
            § 17 Anmälan om interpellation
          </note>
          <note>
            § 18 Anmälan om frågor för skriftliga svar
          </note>
          <note>
            § 19 Anmälan om skriftliga svar på frågor
          </note>
          <note>
            § 20 Kammaren åtskildes kl. 17.01.
          </note>
          <note>
            Tryck: Elanders Sverige AB, Vällingby 2020
          </note>
        </div>
      </body>
    </text>
  </TEI>
</teiCorpus>
