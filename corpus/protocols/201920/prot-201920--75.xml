<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201920</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201920</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201920--75</head>
          <docDate when="2020-02-14 00:00:00">2020-02-14 00:00:00</docDate>
        </div>
      </front>
      <body>
        <div>
          <note>
            § 1 Anmälan om ersättare
          </note>
          <note>
            Andre vice talmannen anmälde att Harald Hjalmarsson (M) skulle
            tjänstgöra som ersättare för Jan R Andersson (M) under tiden för
            hans ledighet den 9 mars – 21 juni .
          </note>
          <note>
            § 2 Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2019/20: 297
          </note>
          <note>
            Till riksdagen
          </note>
          <note>
            Interpellation 2019/20:297 En biståndspolitik för jämlikhet
          </note>
          <note>
            av Yasmine Posio (V)
          </note>
          <note>
            Interpellationen kommer att besvaras tisdagen den 10 mars 2020.
          </note>
          <note>
            Skälet till dröjsmålet är resa.
          </note>
          <note>
            Stockholm den 12 februari 2020
          </note>
          <note>
            Utrikesdepartementet
          </note>
          <note>
            Peter Eriksson (MP)
          </note>
          <note>
            Enligt uppdrag
          </note>
          <note>
            Lena Nordström
          </note>
          <note>
            Tf. expeditionschef
          </note>
          <note>
            Interpellation 2019/20:300
          </note>
          <note>
            Till riksdagen
          </note>
          <note>
            Interpellation 2019/20:300 Bistånd som styrmedel för stärkt återvändande
          </note>
          <note>
            av Maria Malmer Stenergard (M)
          </note>
          <note>
            Interpellationen kommer att besvaras torsdagen den 20 februari
            2020.
          </note>
          <note>
            Skälet till dröjsmålet är resa.
          </note>
          <note>
            Stockholm den 12 februari 2020
          </note>
          <note>
            Utrikesdepartementet
          </note>
          <note>
            Peter Eriksson (MP)
          </note>
          <note>
            Enligt uppdrag
          </note>
          <note>
            Lena Nordström
          </note>
          <note>
            Tf. expeditionschef
          </note>
          <note>
            Interpellation 2019/20:309
          </note>
          <note>
            Till riksdagen
          </note>
          <note>
            Interpellation 2019/20:309 Bidragsbrott
          </note>
          <note>
            av Josefin Malmqvist (M)
          </note>
          <note>
            Interpellationen kommer att besvaras fredagen den 27 mars 2020.
          </note>
          <note>
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note>
            Stockholm den 11 februari 2020
          </note>
          <note>
            Finansdepartementet
          </note>
          <note>
            Magdalena Andersson (S)
          </note>
          <note>
            Enligt uppdrag
          </note>
          <note>
            Magnus Bengtson
          </note>
          <note>
            Expeditions- och rättschef
          </note>
          <note>
            § 3 Anmälan om granskningsrapport
          </note>
          <note>
            Andre vice talmannen anmälde att följande granskningsrapport
            hade kommit in från Riksrevisionen och överlämnats till miljö-
            och jordbruksutskottet :
          </note>
          <note>
            RiR 2020:1 Statliga åtgärder för fler miljöbilar
          </note>
          <note>
            § 4 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Framställning
          </note>
          <note>
            2019/20:RB4 till finansutskottet
          </note>
          <note>
            Redogörelser
          </note>
          <note>
            2019/20:OSSE1 till utrikesutskottet
          </note>
          <note>
            2019/20:SN1 och ÖN1 till konstitutionsutskottet
          </note>
          <note>
            § 5 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Miljö- och jordbruksutskottets betänkanden
          </note>
          <note>
            2019/20:MJU6 Jakt och viltvård
          </note>
          <note>
            2019/20:MJU7 Skogspolitik
          </note>
          <note>
            Utrikesutskottets betänkande
          </note>
          <note>
            2019/20:UU13 Riksrevisionens rapport om Sidas humanitära bistånd
            och långsiktiga utvecklingssamarbete
          </note>
          <note>
            § 6 Svar på interpellationerna 2019/20:268 och 275 om bärgning
            av gifttunnor i Bottenhavet
          </note>
          <note type="speaker">
            Anf. 1 Miljö- och klimatminister ISABELLA LÖVIN (MP):
          </note>
          <note>
            Fru talman! Lars Beckman har frågat mig vilka regeringsuppdrag
            som har getts till ansvariga myndigheter för att påbörja ett arbete
            med att ta upp och identifiera gifttunnorna i Östersjön. Lars
            Beckman frågar också om regeringen i regleringsbrev har instruerat
            ansvariga myndigheter att påbörja ett arbete med att ta upp de
            gifttunnor som har identifierats. Lars Beckman har återigen frågat
            mig vad det beräknas kosta att ta upp gifttunnorna i Östersjön
            samt vilken budget regeringen har avsatt för detta år 2020.
          </note>
          <note>
            Även Jörgen Berglund har frågor om bärgning av de gifttunnor
            som dumpats utanför Sundsvall och Gotland. Jörgen Berglund frågar
            om det i regleringsbreven för 2020 finns uppdrag att påbörja arbetet
            för att ta upp gifttunnorna och varför arbetet inte kan påbörjas
            trots att frågan om betalningsansvar inte är uppklarad. Jörgen
            Berglund har slutligen frågat mig om jag delar hans oro för gifttunnorna
            och i så fall när arbetet beräknas vara klart.
          </note>
          <note>
            Eftersom frågorna rör de dumpade gifttunnorna utanför Sundsvall
            och Gotland ger jag här ett samlat svar.
          </note>
          <note>
            Fru talman! Att jag delar riksdagsledamöternas oro för miljögifter
            i våra hav och vatten råder det inget tvivel om. K vicksilver
            är dessutom ett av de farligaste miljögifterna . Att sanera förorenade
            områden från miljögifter är en viktig fråga för regeringe n, vilket
            vi har visat tydligt. Anslaget har aldrig varit så stort som det
            är i dag och uppgår till totalt nästan 900 miljoner kronor jämfört
            med drygt 400 miljoner kronor 2014.
          </note>
          <note>
            Jag vill återigen påminna om att för budgetåret 2019 beslutade
            riksdagen att anvisa 100 miljoner kronor mindre till anslaget
            jämfört med det som regeringen föreslog i budgetpropositionen
            för 2019. På regeringens förslag förstärktes därefter anslaget
            i vårändringsbudgeten för 2019.
          </note>
          <note>
            I Naturvårdsverkets regleringsbrev för 2020 framgår att minst
            100 miljoner kronor ska användas för sanering av miljögifter för
            minskad spridning i hav och vatten, särskilt för sanering av förorenade
            sediment.
          </note>
          <note>
            En grundläggande princip inom miljörätten är att förorenaren
            betalar. Den som orsakat föroreningarna, eller i vissa fall den
            som äger en fastighet, ska därför enligt miljöbalken stå för kostnaderna
            för undersökning och efterbehandling. Det statliga bidraget för
            sanering av förorenade områden är till för insatser där det inte
            finns någon som kan hållas ansvarig för att betala hela eller
            delar av insatsen .
          </note>
          <note>
            Jag vill i detta sammanhang därför understryka vikten av att
            vi hantera r våra gamla miljöskulder på ett ansvarsfullt sätt
            för att minska risker för människan och miljön. För att det statliga
            bidraget ska användas effektivt fördelar myndigheterna medel efter
            en nationell plan för att se till att de områden som utgör störst
            risk blir åtgärdade först .
          </note>
          <note>
            Eftersom anslaget aldrig kommer att kunna hantera alla Sveriges
            förorenade områden är det viktigt att en ansvarsutredning alltid
            görs så att förorenaren betalar i de fall där det går. Länsstyrelsen
            i Västernorrlands län arbetar fortfarande för att fastställa det
            miljörättsliga ansvaret för de dumpade tunnorna.
          </note>
          <note>
            Ledamöterna lyfter att Länsstyrelsen i Västernorrlands län skriver
            att de dumpade gifttunnorna ” kan utgöra en mycket stor risk för
            människors hälsa och miljön ” . Problemet är att över 1 000 av
            de riskklassade förorenade områdena runt om i landet kan utgöra
            en mycket stor risk för människa och miljö och behöver åtgärdas
            .
          </note>
          <note>
            T rots ökade medel för sanering av förorenade områden undviker
            vi därför inte behovet av prioritering. Alla länsstyrelser prioriterar
            därför de mest förorenade områdena i länet, och enligt Länsstyrelsen
            i Västernorrlands län s nyligen uppdaterade lista finns de dumpade
            gifttunnorna på plats 8. Enligt länsstyrelsen finns det alltså
            andra prioriterade områden med stor risk för människa och miljö
            att åtgärda.
          </note>
          <note>
            Som jag redogjorde för i höstas har regeringen inga beräkningar
            på vad det skulle kosta att ta upp de dumpade gifttunnorna eller
            någon tidsplan för arbetet, eftersom det krävs ytterligare undersökningar
            för att kunna besluta om vad som är den mest lämpliga åtgärden,
            vilket påverkar både kostnader och tidsplan.
          </note>
          <note>
            Regeringen beslutade under 2019 om ett regeringsuppdrag till
            flera myndigheter som tar ett större grepp om föroreningarna i
            Sveriges hav och vatten. Uppdraget syftar till att bland annat
            ö ka kunskapen om utbredning ­ en av förorenade sediment i våra
            hav och vatten för en bättre nationell överblick. Uppdraget omfattar
            också riske r för att miljögifter sprids och vilka åtgärdsalternativ
            som lämpar sig bäst.
          </note>
          <note>
            Sveriges geologiska undersökning bidrar i regeringsuppdraget
            bland annat genom att kartlägga förorenade sedimentområden med
            sitt undersökningsfartyg . Detta uppdrag kan på så vis bidra till
            bättre kunskap om de dumpade gifttunnor na .
          </note>
          <note type="speaker">
            Anf. 2 LARS BECKMAN (M):
          </note>
          <note>
            Fru talman! Tack, statsrådet, för svaret! Jag är ganska säker
            på att de som har följt samhällsdebatten de senaste åren har sett
            ministerns och regeringens engagemang mot sugrör av plast. Det
            har varit klädskam, och regeringen har pratat om andra frågor.
            Dock har det talats väldigt lite om de 23 000 dumpade gifttunnor
            som finns mellan Sundsvall och Gotland. Dessa 23 000 dumpade gifttunnor
            som finns mellan Sundsvall och Gotland innehåller 10 ton kvicksilver.
          </note>
          <note>
            Jag kan försäkra statsrådet att vi är helt överens om att det
            är ett problem att det finns 10 ton kvicksilver i Östersjön. Det
            är ett av världens farligaste gifter som naturligtvis måste plockas
            upp.
          </note>
          <note>
            Jag noterar att en forskare och professor i analytisk kemi på
            Mittuniversitetet säger så här till SVT Västernorrland: ” Jag
            tycker att man ska överväga att bärga tunnorna .” Han fortsätter:
            ” Det är ändå åtta-nio ton kvicksilver som riskerar att komma
            ut i miljön .”
          </note>
          <note>
            Fakta är att av dessa 23 000 gifttunnor har man identifierat
            ungefär 3 000. Det är alltså 20 000 tunnor, fru talman, som vi
            inte ens vet var de är. Det finns 20 000 gifttunnor i Östersjön
            med 10 ton kvicksilver, men vi vet inte var de är! Det här är
            miljöpolitik på riktigt, fru talman. Det här är miljöpolitik på
            riktigt!
          </note>
          <note>
            Jag kan också lugna statsrådet med, och hon vet naturligtvis
            om detta, att vi moderater i vår skuggbudget för 2020 avsatt mer
            pengar än regering ­ en, eftersom vi tycker att den här frågan
            är så viktig.
          </note>
          <note>
            Vi har avsatt mer pengar, för vi moderater prioriterar nämligen
            det som är viktigt. Vi lyssnar på forskarna. Varje sekund som
            jag och statsrådet står här i kammaren vittrar betongtunnorna
            sönder , och vi riskerar att få ut 10 ton kvicksilver i Östersjön.
          </note>
          <note>
            Min slutsats och även forskarnas slutsats är naturligtvis att
            vi måste ta hand om det här. Vi måste få upp tunnorna. Vi måste
            identifiera var de är. Det är därför jag och Jörgen Berglund ställer
            dessa frågor i dagens interpellationsdebatt.
          </note>
          <note>
            Vilket engagemang har regeringen? Ligger ministern sömnlös om
            natten för att det finns risk att det kommer ut 10 ton kvicksilver
            i Östersjön?
          </note>
          <note>
            Om man låg sömnlös om natten över detta hade man beordrat myndigheten
            i ett regleringsbrev att identifiera var de 20 000 tunnorna är.
            Ett specifikt uppdrag: Identifiera var 20 000 tunnor med kvicksilver
            är så att vi får reda på det! Gör man inte det tar man inte frågan
            på tillräckligt stort allvar.
          </note>
          <note>
            Jag välkomnar det regeringsuppdrag som kom efter vår förra interpel
            ­ lationsdebatt, där man säger till myndigheten att den ska försöka
            identi ­ fiera föroreningar. Men min interpellation handlar om
            de 20 000 gifttunnor som vi inte vet var de är och om de 10 ton
            kvicksilver som riskerar att åka ut i Östersjön och förorena havet,
            förstöra badplatser och göra så att fisken inte går att äta. Det
            är de 20 000 gifttunnorna som jag har tagit upp i den här interpellationen,
            och jag tycker att är man miljöminister ska man faktiskt prioritera
            det som är viktigt. Vi ska gå först, och då måste vi n a turligtvis
            ta upp det här ur vattnet så att vi inte får en stor miljöskandal.
          </note>
          <note type="speaker">
            Anf. 3 JÖRGEN BERGLUND (M):
          </note>
          <note>
            Fru talman! Jag tackar statsrådet för svaret. Nu är det andra
            gången jag står här och diskuterar de 23 000 gifttunnorna i Bottenhavet
            med Isabella Lövin. Det verkar inte som om det kommer att bli
            sista gången heller, inte med tanke på de svar jag hittills fått.
          </note>
          <note>
            Jag kan redan nu avslöja att jag regelbundet kommer att ta upp
            denna viktiga och angelägna fråga här i kammaren tills den är
            löst. Tunnorna och giftet ska upp ur vattnet, punkt! När det är
            klart är mitt uppdrag i denna fråga klart , m en inte en sekund
            tidigare.
          </note>
          <note>
            Fru talman! Jag tror att statsrådet i grund och botten delar
            min oro över de 23 000 tunnorna fyllda med livsfarligt kvicksilver.
            Jag tror också att statsrådet i grund och botten förstår hur farliga
            dessa tunnor är för havsmiljön och allt levande däri och i förlängningen
            också för oss människor eftersom kvicksilver anrikas i ekosystemet
            med stora konsekvenser för bland annat fortplantningsförmågan.
          </note>
          <note>
            Det som skiljer mig och statsrådet åt är att jag vill göra någonting
            åt detta, och det snarast, medan miljö- och klimatminister Isabella
            Lövin vill vänta och se. Statsrådet vill vänta och se, på vad
            undrar jag och många med mig. Strategin att vänta och se har nu
            hållit på i flera decennier. Det enda resultatet är att vattnet
            har ätit sig in i tunnorna.
          </note>
          <note>
            Fru talman! Vänta-och-se-strategin måste få ett slut. Den måste
            ersättas med verklig handling, för att vänta och se löser inte
            problemet. Det är just handling jag efterlyser från statsrådet
            – inte oro, för orolig tror jag att hon är. Men det går inte att
            komma ifrån att det är regeringen och Isabella Lö ­ vin som kan
            agera. Det är regeringen och Isabella Lövin som har makten i sin
            hand. Med makt följer också ansvar – stort ansvar. Just nu vilar
            ansva ­ ret för att få upp dessa 23 000 tunnor med kvicksilver
            på klimat- och miljö ­ minister Isabella Lövin. Jag skulle uppskatta
            om hon kunde säga något om tidsplanen, för jag och många med mig
            väntar på det svaret.
          </note>
          <note>
            Fru talman! Jag blev faktiskt lite glad när jag läste statsrådets
            skriftliga svar på mina frågor, då det framgår att regeringen
            har gett flera myndigheter i uppdrag att öka kunskapen om förorenade
            vatten och hav. Det tycker jag är bra. Jag ser det också som att
            regeringen och statsrådet som sig bör lyssnar på vad som sägs
            i denna kammare. Tyvärr står det inget om gifttunnorna.
          </note>
          <note>
            Mer kritisk är jag fortfarande till att statsrådet har fastnat
            i ansvarsfrågan. Den är viktig och ska fullföljas. Ansvariga bolag
            ska betala om ansvar går att fastställa och utkräva. Men varför
            kan inte tunnorna tas upp innan ansvarsfrågan är löst? Jag hävdar
            att det dessutom skulle bli lättare att faktiskt få betalt av
            ansvariga bolag om de vet vad det kommer att kosta. Tiden talar
            emot oss. För varje dag som går rostar tunnorna lite mer – om
            de inte redan har rostat sönder.
          </note>
          <note>
            Jag vill påminna statsrådet om de fakta vi har om hur ansvarsutkrävandet
            ser ut. Enligt en redovisning från Länsstyrelsen i Västernorrlands
            län har man sanerat mark och vatten för 682 miljoner kronor. Av
            det har skattebetalarna stått för 90 procent. Mindre än 10 procent
            av totalt 682 miljoner har bekostats av ansvariga bolag. Vi kan
            tycka att det är tråkigt och fel, men det är fakta.
          </note>
          <note>
            Fru talman! Jag hoppas att jag i denna svarsomgång får svar på
            mina frågor. Varför kan inte tunnorna tas upp även om ansvarsfrågan
            inte är löst? När kommer regeringen att ge ansvariga myndigheter
            i uppdrag att se till att tunnorna med kvicksilver kommer upp?
          </note>
          <note type="speaker">
            Anf. 4 Miljö- och klimatminister ISABELLA LÖVIN (MP):
          </note>
          <note>
            Fru talman! Tack, ledamöterna från Moderaterna, för de viktiga
            frågorna om de gamla miljöskulder som vi har runt om i vårt land!
          </note>
          <note>
            Jag delar naturligtvis upprördheten över att man en gång i tiden
            tillät dumpning av kvicksilver i vårt hav. Till att börja med
            dumpade man på internationellt vatten, men när det var för långt
            att färdas dumpade man med öppna ögon i Bottenviken. Det är en
            miljöskandal i sig. I dag vet vi tack och lov bättre.
          </note>
          <note>
            Tyvärr måste vi lyfta blicken från just dessa gifttunnor och
            konstatera hur läget ser ut i Sverige i övrigt.
          </note>
          <note>
            Vi har alltså 26 000 riskklassade områden i Sverige. Av dem är
            drygt 1 000 områden klassade som mycket stor risk för människa
            och miljö, riskklass 1. Ett av dessa tusen områden gäller gifttunnorna.
          </note>
          <note>
            Av de drygt 1 000 områden som utgör störst risk finns ca 100
            i Västernorrlands och Gävleborgs län. Gifttunnorna, som regeringen
            har gett uppdrag om att kartlägga och åtgärda bland andra förorenade
            områden, är placerade på plats åtta tillsammans med tre andra
            förorenade områden på Västernorrlands läns lista över de mest
            prioriterade områdena.
          </note>
          <note>
            Här måste jag tyvärr rikta ledamöternas uppmärksamhet mot Essvik-Nyhamns
            industriområde, som ju är ett oerhört farligt område. I ett reportage
            på SVT kan man se graffiti på väggar och på rostiga tunnor som
            ligger ute i naturen. Ungdomar har alltså vistats i området. Hundägare
            går förbi; hundar riskerar att komma in även om det nu är avspärrat.
            Det är direkt hälsofarligt att vara i detta område. Man kan andas
            in farliga miljögifter, exempelvis dioxin, arsenik, PCB, bly och
            asbest. Det är detta som prioriteras av länsstyrelsen för närvarande.
          </note>
          <note>
            I Gävleborgs län har vi Håstaholmen i Hudiksvall, där tidigare
            sågverk har resulterat i att markens sediment och grundvatten
            – grundvatten, vill jag framhålla – har förorenats av främst PAH,
            tungmetaller och dioxiner. Det finns mycket stor risk för spridning
            ut i Östersjön. Här har man fått delvis statlig finansiering för
            sanering av förorenade sediment.
          </note>
          <note>
            Det finns alltså tusen klass 1-områden i Sverige. Därför vill
            jag åter ­ igen understryka hur viktigt det är med principen att
            förorenaren betalar. Staten kan inte gå in och bekosta sanering
            av alla dessa tusen områden, hur gärna vi än vill. Det är inte
            att hushålla med skattebetalarnas pengar. Därför måste vi ändå
            följa det som länsstyrelsen bedömer är det mest far ­ liga för
            människor och miljö och ta oss an det i den prioriteringsordningen.
          </note>
          <note>
            Det är knappast så att vi har ministerstyre i det här landet
            och att det är en minister som ska peka ut ett specifikt förorenat
            område och anslå medel för det därför att det finns aktiva ledamöter
            i riksdagen som frågar om just det området, när vi har 999 andra
            riskklass 1-områden i Sverige. Det överlåter jag till våra myndigheter.
          </note>
          <note>
            Jag konstaterar också återigen att när Moderaterna fick ändra
            riksdagens budget tog man bort 100 miljoner kronor från anslaget.
          </note>
          <note type="speaker">
            Anf. 5 LARS BECKMAN (M):
          </note>
          <note>
            Fru talman! Låt mig återigen påminna statsrådet om att Moderaterna
            i vår budget för 2020 anslår mer pengar än regeringen för att
            identifiera och ta upp gifterna i havet, så har vi rett ut det.
          </note>
          <note>
            Fru talman! Det verkar som att statsrådet i vart fall är medveten
            om att det finns kraftigt förorenade områden i Sverige – det gläder
            mig! Tänk om vi hade sett samma engagemang från regeringen i denna
            fråga som när det gäller det införande av skatt på plastpåsar
            som sker den 1 mars! Det är inte att undra på att regeringens
            politik inte har så stort förtroende hos svenska folket, för svenska
            folket vet att man ska motverka det som är farligt. Det blir närmast
            ett hån mot svenska folket när man hör statsrådet vara medveten
            om de föroreningar som finns, samtidigt som man inför en ren fiskal
            avgift i form av skatt på plastpåsar.
          </note>
          <note>
            Men vad säger då forskarna och experterna om gifttunnorna? Det
            kan man läsa på SVT Västernorrlands hemsida: ” Undersökningar
            visar att tunnornas plåthölje rostat sönder och att innehållet
            vittrar och att det miljöfarliga innehållet sprids och kan tas
            upp av fisk […]
          </note>
          <note>
            1976 fick en fiskare upp ett betongblock i sin trål. Plåtkärlet
            var helt bortrostat. Betongklumpen skickades till Naturvårdsverkets
            dåvarande specialanalytiska laboratorium för kontroll.
          </note>
          <note>
            Laboratorieförsök visade att det läckte kvicksilverklorid från
            katalysatorbetongmassan till omgivande vatten. Försök i akvarium
            visade också på ett icke obetydligt läckage av kvicksilver som
            togs upp av fisk.”
          </note>
          <note>
            Fru talman! Detta är på riktigt. Det ligger 8, 9, 10 ton kvicksilver
            dumpade mellan Sundsvall och Gotland, som måste upp ur vattnet,
            enligt en av Sveriges ledande forskare.
          </note>
          <note>
            Jag saknar regeringens handlingskraft och initiativförmåga på
            detta område – att man visar vägen och visar att Sverige går före
            och tar miljö ­ frågorna på allvar. Man kan resa jorden runt till
            andra länder och försöka peka finger åt dem eller vad man nu vill
            göra, men man kanske ska börja i sitt eget land.
          </note>
          <note>
            För någon vecka sedan, fru talman, hade jag en interpellationsdebatt
            här om omställning av fordonsflottan, där jag konstaterade att
            staten inte är något föredöme. Man köpte in mindre än 2 procent
            elbilar till sin egen verksamhet. Då sa ansvarigt statsråd Isabella
            Lövin att man i Jämtland har fler elbilar per capita än man har
            i Stockholm. Detta går att läsa i protokollet. I går kom Riksrevisionen
            med en omfattande rapport som visade att stödet till elbilar har
            gått till just Stockholms innerstad och storstäderna i Sverige.
            Så är det med Miljöpartiet: Man har en retorik, och så finns det
            en verklighet.
          </note>
          <note>
            Precis som min kollega Jörgen Berglund säger kommer vi att fortsätta
            debattera denna fråga till dess att ministern tar den på allvar
            och regeringen agerar. Regeringen har nämligen hela makten att
            styra Sverige. Vi har inte en viljelös regering som inte kan göra
            saker. Regeringen kan i regleringsbrev tala om för sina myndigheter
            hur de ska göra. Det är just den initiativförmågan vi saknar –
            att i regleringsbrev tala om att man ska identifiera var de 20
            000 gifttunnorna finns.
          </note>
          <note>
            Regeringen äger hela makten att styra sina myndigheter, tack
            och lov. Annars hade vi inte haft demokrati, och annars hade inte
            väljarna kunnat utvärdera regeringen. Jag tycker att denna fråga
            förtjänar att tas på allvar även av regeringen.
          </note>
          <note type="speaker">
            Anf. 6 JÖRGEN BERGLUND (M):
          </note>
          <note>
            Fru talman! Ytterligare en aspekt på de 23 000 tunnorna med kvicksilver
            är att det finns nya vittnesuppgifter om att en del av dessa tunnor
            kan ha dumpats mycket närmare land än man tidigare trott. Draghällans
            fyr ligger bara en liten bit utanför centrala Sundsvall och har
            pekats ut som en sådan plats. Draghällans fyr ligger väldigt nära
            flera populära badstränder, både på fastlandet och på ön Alnö.
            Soliga sommardagar badar tusentals Sundsvallsbor och turister
            längs med kustbandet.
          </note>
          <note>
            Vad har då detta med kvicksilver att göra? Någon kanske invänder
            att myndigheterna väl ändå har koll på om badvattnet är påverkat.
            Svaret på den frågan är nej. De prover som tas av vattenkvalitet
            testar förekomsten av tarmbakterier och alger, inte tungmetaller.
            Men andra ord vet ingen i dag om badvattnet faktiskt är påverkat.
            Som vi hörde tidigare har det också hänt att man tagit upp tunnor
            som bevisligen har rostat sönder.
          </note>
          <note>
            Kan klimat- och miljöminister Isabella Lövin säga att hon vet
            att dessa gifttunnor inte påverkar badvattnet utanför Sundsvall?
            Kan Isabella Lövin lova alla barnfamiljer att hon vet att tunnorna
            inte läckt ut kvicksilver? Det kanske är överflödigt att säga,
            men att bada i vatten med höga halter av kvicksilver är inte att
            rekommendera. Jag vill inte med detta på något sätt skrämma människor
            utan mer belysa att dessa 23 000 tunnor med kvicksilver kan få
            stora konsekvenser, som vi tidigare kanske inte sett, om de inte
            tas upp.
          </note>
          <note>
            Fru talman! Det är som klimat- och miljöminister Isabella Lövin
            säger: Det finns fler områden som är värre utsatta. Men det är
            inte en orsak att inte agera i detta fall; det tycker inte jag.
            Fiberbankar har nämnts. De är, om jag förstått saken rätt, både
            mer och mindre komplicerade att åtgärda men inte alltid lika tidskritiska.
          </note>
          <note>
            Dagens Nyheter rapporterade i november i fjol om ett vattenverk
            i Tullinge som fick stänga för att en gymnasieelev hittat höga
            halter av föroreningen PFOS. A v Stockholms läns högriskklassade
            föroreningsobjekt ligger 15 i vattenskyddsområden. Tullingeverket
            och vattentäkten som stäng ­ de var inte nummer ett på länsstyrelsens
            lista.
          </note>
          <note>
            I Sundsvall, kan jag tillägga, tas inte vattnet från havet, tack
            och lov. Men med tanke på att vi inte ens vet var merparten av
            tunnorna befinner sig kan vi inte heller veta om de ligger i närheten
            av några kustkommuner som faktiskt använder havsvatten som dricksvatten.
          </note>
          <note>
            Fru talman! Jag skulle därför vilja veta om klimat- och miljöminister
            Isabella Lövin kan säga att badvattnet utanför Sundsvall inte
            innehåller kvicksilver från gifttunnorna. Kan Isabella Lövin säga
            att länsstyrelserna har koll på alla aspekter av sina prioriteringar?
            Uppenbarligen kan ju en gymnasieelevs kemiarbete kasta om prioriteringarna.
            Tack och lov för den elevens upptäckt! Den ledde också till att
            vattenverket stängde.
          </note>
          <note type="speaker">
            Anf. 7 Miljö- och klimatminister ISABELLA LÖVIN (MP):
          </note>
          <note>
            Fru talman! Jag vill verkligen understryka att sedan regeringen,
            där Miljöpartiet ingår, tillträdde har vi mer än fördubblat anslaget
            för att åtgärda förorenade områden i Sverige. När vi tillträdde
            var det 400 miljoner; nu är det 900 miljoner. När Kristdemokraterna
            och Moderaterna röstade igenom sin budget för 2019 tog man bort
            100 miljoner från det anslaget. Nu säger Moderaterna att man lägger
            till – fint! Sent ska syndaren vakna, kan jag säga.
          </note>
          <note>
            Vi har också gett ett uppdrag att kartlägga utbredningen av förorenade
            sedimentområden i Sverige. Detta gjorde inte alliansregeringen.
            Vi avsätter i år 27 miljoner kronor för genomförandet av det uppdraget
            och för att ta ett större grepp om föroreningarna i vatten. Detta
            kan särskilt bidra till att ännu inte lokaliserade tunnor kan
            hittas. Vi har också ökat öronmärkningen av medel för att hantera
            problemen med förorenade sediment och minska spridningen av miljögifter
            i hav och vatten till minst 100 miljoner kronor för 2020.
          </note>
          <note>
            Men detta betyder inte att staten har möjlighet att fullt ut
            bekosta alla de tusen klass 1-klassade förorenade områden som
            finns i hela vårt land. Jag är ärligt talat väldigt bekymrad och
            förvånad över att Lars Beckman anser att vi från regeringens sida
            på ministernivå ska peka ut ett av de tusen klass 1-klassade förorenade
            områdena för att han själv tycker att det är det viktigaste området.
          </note>
          <note>
            Det finns, som Jörgen Berglund också påpekade, många andra väldigt
            allvarliga risker för människa och miljö runt om i vårt land,
            inte bara i Västernorrland. Den region som har de flesta klass
            1-områdena är Västra Götaland. Här behöver vi faktiskt hålla oss
            till principen att det är förorenaren som i första hand ska betala.
          </note>
          <note>
            Sedan sa Jörgen Berglund: Ja, men det är ändå staten som betalar.
            Då kan vi gå in och ta det ansvaret på en gång.
          </note>
          <note>
            Det stämmer inte. Av de åtgärder som har slutförts gällande över
            2 700 objekt runt om i landet har bara drygt 120 finansierats
            helt eller delvis av staten. Resterande är således helt privat
            finansierade och också tillsynsdrivna. När det gäller Västernorrlands
            län har över 200 objekt åtgärdats, varav 15 områden med hjälp
            av statligt bidrag.
          </note>
          <note>
            Det är viktigt att man faktiskt ser till att ansvaret faller
            på den som har orsakat de fruktansvärda konsekvenserna för människor
            och miljö.
          </note>
          <note>
            Frågan om skatt på plastpåsar dyker kontinuerligt upp här. Det
            är intressant att se hur Moderaterna sänker skatten på bensin
            och halverar miljö- och klimatbudgeten när de får chansen. Vi
            måste också förebygga miljöskandaler och miljökatastrofer. Det
            räcker att ta en promenad i Sverige, längs med en väg med ett
            dike, för att man ska se hur mycket plast som finns. Detta kommer
            sedan att läcka ut i sjöar och vattendrag eller i havet.
          </note>
          <note>
            Vi behöver minska plastanvändningen. Det är en sund och bra politik,
            men det står absolut inte i motsats till att åtgärda förorenade
            områden. Tvärtom gör vi det i mycket högre grad än vad Moderaterna
            gjorde när de satt i regeringen.
          </note>
          <note>
            Låt mig säga något om fiberbankar. Det finns uppskattningsvis
            mellan 50 och 100 ton kvicksilver i Östersjön. Mycket av det finns
            i dessa fiberbankar, och det är mycket allvarligt.
          </note>
          <note type="speaker">
            Anf. 8 LARS BECKMAN (M):
          </note>
          <note>
            Fru talman! En regering som prioriterar skatt på plastpåsar och
            som prioriterade och försökte införa friår, det vill säga ledighet
            för vuxna, friska människor på någon annans bekostnad, förtjänar
            faktiskt inte att tas på allvar i denna fråga. Man säger att det
            är brist på resurser som gör att man inte vill identifiera de
            23 000 gifttunnorna. Väljer man att lägga en enda krona på ett
            friår framför att ta upp 10 ton kvicksilver är man inte riktigt
            trovärdig som miljöminister.
          </note>
          <note>
            Som jag och Jörgen Berglund har sagt tidigare misstror vi inte
            miljöministerns engagemang och kunskap om att man måste agera
            i dessa frågor. Det är vi överens om. Däremot måste man ha förmåga
            att prioritera det som är viktigt och rätt. Man kan till exempel
            säga: Jag är medveten om att det finns så här många förorenade
            områden i Sverige. Då måste vi åtgärda det.
          </note>
          <note>
            Då gör man det innan man ens tänker tanken om friår. Man gör
            det innan man tänker tanken om att opinionsbilda om skatt på plastpåsar.
            Varför lade man inte pengar på detta viktiga område i stället
            för att subven ­ tionera elcyklar? Majoriteten av de pengarna
            gick just till Stockholm, enligt den RUT-rapport som jag fått
            fram.
          </note>
          <note>
            Jag tror att detta är viktigt för trovärdigheten, inte minst
            på miljöområdet. Många förstår att 10 ton kvicksilver måste upp
            ur vattnet. Jag är helt säker på att man kan avstå och hade kunnat
            avstå från subventionen av elcyklar för att barn inte ska riskera
            att få i sig kvicksilver från den fisk de äter.
          </note>
          <note type="speaker">
            Anf. 9 JÖRGEN BERGLUND (M):
          </note>
          <note>
            Fru talman! Det blir lätt så i politisk retorik att man bemöter
            ett argument med ett annat, fast ändå inte riktigt. Antalet objekt
            som är åtgärdade av privata aktörer stämmer, men jag pratade om
            kronor och ören. Det måste väl ändå vara det som är mest väsentligt.
            I mitt län handlar det om mindre än 10 procent av den kostnad
            som har uppstått. Att antalet objekt som är helt privat finansierade
            kan vara större är någonting helt annat.
          </note>
          <note>
            Jag skulle också vilja tillägga, fru talman, något om fiberbankarna.
            Jag delar miljö- och klimatministerns uppfattning. Vi vet dock
            var fiberbank ­ arna finns. Det vet vi inte när det gäller gifttunnorna.
          </note>
          <note>
            Jag inledde debatten med att konstatera att det förmodligen inte
            är sista gången vi står här och diskuterar de 23 000 gifttunnorna
            med kvicksilver i Bottenhavet, någonstans mellan Sundsvall och
            Gotland. Tyvärr måste jag säga det. Tyvärr fick inte heller medborgarna
            något besked från statsrådet. Tyvärr kommer vi alla fortsättningsvis
            att få leva med oron över vad dessa 10 ton kvicksilver kan ställa
            till med. Ansvaret ligger på regeringen och på klimat- och miljöminister
            Isabella Lövin.
          </note>
          <note>
            Visst hade det varit bättre om regeringen och Isabella Lövin
            hade ägnat tid, kraft och engagemang åt gifttunnorna, som faktiskt
            är ett riktigt allvarligt problem? I stället har man lagt kraften
            på att förbjuda plastsugrör och införa en klimatskadlig plastpåseskatt,
            som dömts ut av experter. Vi har gynnat norska bilägare med svenska
            skattemedel, och vi straffbeskattar landsbygden med höga bensinskatter.
            Jag skulle tyvärr kunna fortsätta.
          </note>
          <note>
            Fru talman! Jag och Moderaterna kommer att fortsätta att stå
            upp för miljön och klimatet, och vi gör det där det gör mest skillnad.
            Plakatpolitiken måste ersättas med åtgärder som faktiskt ger riktig
            effekt. För det behövs det en ny regering som leds av Moderaterna.
          </note>
          <note>
            (Applåder)
          </note>
          <note type="speaker">
            Anf. 10 Miljö- och klimatminister ISABELLA LÖVIN (MP):
          </note>
          <note>
            Fru talman! Med tanke på det stora engagemang som ledamöterna
            visar för just denna fråga utgår jag från att de 7 miljarder som
            man sänker bensinskatten med inte spelar någon roll för statens
            budget. Lars Beckman och Jörgen Berglund tänker på något konstigt
            sätt trolla fram pengar för att sanera inte bara ett av de kraftigt
            förorenade områdena i vårt land utan samtliga.
          </note>
          <note>
            Det blir väldigt svårt, men jag vet att ni också tar 6 miljarder
            från biståndet. Det kanske är de pengarna ni tänker använda när
            ni sitter själva i Regeringskansliet och pekar ut enskilda riskklassade
            områden och inte tar hänsyn till vad länsstyrelser, experter eller
            SGU säger i dessa frågor.
          </note>
          <note>
            Man kan gå in på SVT:s webbplats och följa rapporteringen om
            den så kallade giftkusten. Där kan man läsa om Essvik-Nyhamns
            arsenikdrabba ­ de område, där man faktiskt kan se att gifter
            läcker ut som är direkt hälsofarliga för människor runt omkring.
            Man kan läsa om Alby klorat, Kubal, Domsjö Fabriker, Östrand i
            Timrå och Lugnviks sågverk. Det är en lång lista över problem
            som behöver åtgärdas.
          </note>
          <note>
            Det är inte seriöst att från politiskt håll låtsas som att det
            bara finns ett enda allvarligt förorenat område i Sverige när
            det faktiskt finns 1 000.
          </note>
          <note>
            Lars Beckman vill hela tiden återvända till Miljöpartiets politik.
            Vi lade 200 miljoner kronor på ett kompetensutvecklingsår, utvecklingstid,
            och 300 miljoner på elcyklar. Men Moderaterna lägger 6–7 miljarder
            på att göra det billigare att släppa ut. Det är knappast en effektiv
            klimat- och miljöpolitik.
          </note>
          <note>
            Interpellationsdebatten var härmed avslutad.
          </note>
          <note>
            § 7 Svar på interpellationerna 2019/20:229 och 230 om en översyn
            av gymnasielagen
          </note>
          <note type="speaker">
            Anf. 11 Justitie- och migrationsminister MORGAN JOHANSSON (S):
          </note>
          <note>
            Fru talman! Elisabeth Björnsdotter Rahm har frågat mig om jag
            fortsatt anser att vissa informationsåtgärder är tillräckliga,
            om jag fortsatt anser att det inte är aktuellt med en översyn
            av gymnasielagen och vad jag avser att göra för att lagens konsekvenser
            ska kunna hanteras med mer förutsägbar ­ het och att de som måste
            hantera lagens konsekvenser ska ges bättre förut ­ sättningar
            för det.
          </note>
          <note>
            Maria Malmer Stenergard har frågat mig om jag fortfarande anser
            att vissa informationsåtgärder är tillräckliga och vilka åtgärder
            jag har vidtagit till följd av den kritik som bland annat SKR
            och Socialstyrelsen riktar mot den bristande informationen.
          </note>
          <note>
            Jag har valt att besvara interpellationerna i ett sammanhang.
          </note>
          <note>
            Den nya möjligheten till uppehållstillstånd som infördes i det
            så kalla ­ de gymnasieregelverket den 1 juli 2018 innebär att
            vissa ensam ­ kommande unga som har fått, eller annars skulle
            ha fått, ett beslut om utvisning under vissa förutsättningar kan
            få uppehållstillstånd för studier på gymnasial nivå. Syftet med
            förslaget var att ge en möjlighet till uppe ­ hållstillstånd för
            studier på gymnasial nivå för den grupp ungdomar vars utsikter
            till uppe ­ hållstillstånd kraftigt försämrats på grund av mycket
            långa handläggnings ­ tider hos Migrationsverket. I samband med
            införandet av den nya möjlig ­ heten till uppehållstillstånd anpassades
            också bestäm ­ mel ­ serna om uppe ­ hållstillstånd i det så kallade
            gymnasieregelverket, så att studier på sammanhållna yrkesutbildningar
            inom vuxenutbildningen eller l iknande utbildningar inom introduktionsprogram
            i gymnasieskolan kan ge samma möjlighet till uppehållstillstånd
            som studier på ett nationellt pro ­ gram i gymnasieskolan eller
            gymnasiesärskolan. I samband med att reger ­ ingen överlämnade
            lagförslagen till riksdagen föreslog regeringen även ändrade utgiftsramar
            och ökade anslag till följd av lagförslagen. An ­ slagen för mig
            ­ ration, studiestöd samt jämställdhet och nyanlända invand ­
            rares etablering utökades med drygt 690 miljoner kronor för att
            ge berörda ak ­ törer de eko ­ nomiska förutsättningarna att hantera
            lagändringen.
          </note>
          <note>
            Bestämmelserna om uppehållstillstånd för studier på gymnasial
            nivå ingår i lagen om tillfälliga begränsningar av möjligheten
            att få uppehållstillstånd i Sverige , den så kallade tillfälliga
            lagen. I juni 2019 beslutade riksdagen att den tillfälliga lagen
            ska fortsätta gälla till och med den 19 juli 2021. I samband därmed
            beslutade regeringen att tillsätta en parlamentariskt sammansatt
            kommitté som ska ta ställning till utformningen av den framtida
            svenska migrationspolitiken i syfte att fastställa en ordning
            som är human, rättssäker, effektiv och långsiktigt hållbar. Kommittén
            ska läm ­ na sitt betänkande senast den 15 augusti 2020.
          </note>
          <note>
            Det är Migrationsverket och domstolarna som har till uppgift
            att tolka och tillämpa reglerna om uppehållstillstånd för studier
            på gymnasienivå. I slutänd a n är det därför upp till Migrationsverket
            och domstolarna att avgöra om förutsättningarna för uppehållstillstånd
            är uppfyllda, bland annat om utbildningen är en sådan utbildning
            som avses i bestämmelserna. Regeringen har uppdragit åt Migrationsverket
            att redovisa exempel på utbildningar som har legat till grund
            för uppehållstillstånd eller förlängning på grund av dessa bestämmelser.
            Även exempel på avslagsbeslut ska lämnas. Redovisningen ska lämnas
            senast den 31 mars 2020.
          </note>
          <note>
            I syfte att informera om vilka studier som kan ge rätt till förlängt
            uppehållstillstånd har Migrationsverket bland annat publicerat
            information på sin hemsida och fört en löpande dialog med berörda
            aktörer. Jag bedömer därför att myndigheten har vidtagit åtgärder
            i enlighet med sin serviceskyldighet.
          </note>
          <note type="speaker">
            Anf. 12 ELISABETH BJÖRNSDOTTER RAHM (M):
          </note>
          <note>
            Fru talman! Jag tackar migrationsministern för svaret.
          </note>
          <note>
            Detta är en fråga som vi har diskuterat ett antal gånger, och
            det är nog inte sista gången som vi kommer att lyfta fram en så
            pass viktig och angelägen fråga.
          </note>
          <note>
            Detta handlar just nu om 7 500 ungdomar som har fått ett avslagsbeslut
            på sin asylansökan men som nu enligt denna tillfälliga lag på
            väldigt lösa grunder har fått en möjlighet att studera i Sverige.
          </note>
          <note>
            Det finns inget lärosäte som över huvud taget har förstått vilka
            regler som gäller för de studier som ska bedrivas. Det finns inget
            lärosäte som kan betygsätta dessa elever, eftersom de inte har
            de grunder som krävs.
          </note>
          <note>
            Denna gymnasielag har fått mycket stark kritik från alla berörda
            myndigheter, även från Lagrådet, för att den är otydlig, inhuman,
            orättvis och orimlig. Alla larmar nu ute i landet om att många
            av de 7 500 ungdomar som innefattas av gymnasielagen lider av
            psykisk ohälsa, eftersom deras ovisshet är stor om huruvida de
            får stanna eller inte efter avslutade studier.
          </note>
          <note>
            Då kraven på studierna är så otydliga är det svårt för dessa
            ungdomar att veta om de kommer att få stanna eller inte och om
            de kommer att få ett jobb i Sverige eller inte. Det är det som
            är kravet, alltså att dessa ungdomar efter avslutade studier ska
            få ett varaktigt jobb som de kan försörja sig på.
          </note>
          <note>
            Detta har vi så svårt att tydliggöra. Därför är gymnasielagen,
            återigen, inhuman, orättvis och orimlig.
          </note>
          <note>
            Jag ställde frågan om gymnasielagen till statsrådet Per Bolund
            i går, eftersom hans parti var bland de starkaste förespråkarna
            för gymnasielagen. Han tyckte att gymnasielagen var fantastiskt
            bra, och han såg bara förutsättningar för att vi ska få ut människor
            i välfärden. Men så ser inte verkligheten ut.
          </note>
          <note>
            Moderaterna har valt att titta ut i verkligheten. Regeringen
            tittar i stället ned i sitt 73-punktsprogram. Vi kan kallt konstatera
            att det inte fungerar i verkligheten att få ut dessa asylsökande
            ungdomar i vår välfärdssektor. De har problem med språket, och
            därmed har de problem att tillgodogöra sig den utbildning som
            är otydlig. Dessutom kanske de inte förstår hur de ska göra.
          </note>
          <note>
            Det ställs mycket höga krav på kommunerna, till exempel att de
            ska lära de ungdomar som jobbar inom hemtjänsten att koka gröt
            till brukarna på morgonen. Det har dessa ungdomar aldrig gjort.
            Kommunerna har över huvud taget mycket stora problem att inlemma
            dessa asylsökande ungdomar i hemtjänsten på grund av alla utmaningar.
          </note>
          <note>
            Jag tycker att det är orimligt, inhumant och orättvist att ställa
            så stora krav på att kommunerna ska ta detta ansvar för en gymnasielag
            som inte fungerar och som har havererat.
          </note>
          <note>
            Därför frågar jag igen varför regeringen inte vill göra en översyn
            av gymnasielagen, så att vi kan få detta utrett och göra rätt.
          </note>
          <note type="speaker">
            Anf. 13 MARIA MALMER STENERGARD (M):
          </note>
          <note>
            Fru talman! Jag tackar ministern för svaret.
          </note>
          <note>
            Gymnasielagen är orättvis, inhuman och rättsosäker. Den är orättvis
            för att vuxna människor som bedöms sakna skyddsskäl får stanna
            i Sverige. Det är inte rätt mot alla som är på flykt undan krig
            och förtryck i världen och som faktiskt har skyddsskäl. Den är
            inhuman för att den skapar ett mycket stort lidande. Många av
            dem som omfattas av lagen lever under stor press och i stor ovisshet.
            De har en svår bostadssituation, och en del tvingas in i kriminalitet.
            I alldeles för många fall kommer lagen bara att leda till en enda
            lång och utdragen utvisning. Deras ovisshet spär på den redan
            utbredda psykiska ohälsan. Det är fruktansvärt. Slutligen är lagen
            rättsosäker. Lagrådet skrev till och med att gränsen nu var nådd.
            Nya tolkningar görs ständigt av lagen, och tillämpningen ändras
            för att lagen helt enkelt är undermålig.
          </note>
          <note>
            Gymnasielagen började gälla 2018, men fortfarande vet ingen hur
            den egentligen ska tillämpas. Morgan Johansson skyller bara ifrån
            sig. Han säger att det är Migrationsverket och domstolarna som
            har i uppgift att tolka och tillämpa reglerna och lämpar över
            allt ansvar på andra, som sliter sitt hår för att kunna göra en
            rimlig tolkning av en orimlig lagstiftning. En sådan tolkning
            som ska göras gäller kravet på aktivt deltagande i studier. Vad
            är det? Det har ingen hittills vetat. Just i dag har det kommit
            nya föreskrifter från Migrationsverket om hur man ska tolka detta.
          </note>
          <note>
            Jag kan till min stora förvåning konstatera att man enligt dessa
            föreskrifter bara behöver följa sin studieplan. Det finns inga
            som helst krav på att man faktiskt ska klara sina studier och
            få godkänt. Är det rimligt att inte ställa krav? Ska man kunna
            jobba och försörja sig kan man inte bara gå till skolan. Man måste
            också klara skolan. Och jobb är ett krav för att man sedan ska
            få stanna här.
          </note>
          <note>
            Fru talman! Det finns tyvärr fler exempel på vilken osäkerhet
            som denna undermåliga lag har skapat. För bara ett par veckor
            sedan skrevs hundratals elever ut från sina statliga boenden för
            att Migrationsverket plötsligt hade gjort en ny tolkning av lagen.
            Migrationsverket tyckte att boendet inte längre var deras ansvar.
            Men ingen vet vems ansvar det är, och ingen tycks säkert veta
            vilken typ av anställning som ska gälla för rätt till uppehållstillstånd
            efter studierna. Gång på gång kommer olika besked. Listan över
            oklarheter i rent avgörande frågor kan göras alltför lång. Hade
            det inte varit för att enskilda kommer i kläm och lider hade jag
            varit beredd att kalla detta för en fars. Men varje gång som någon
            ställer en fråga till migrationsminister Morgan Johansson om lagen
            svarar han att det tydligt framgår av propositionen.
          </note>
          <note>
            Därför är min fråga naturligtvis: Vad är det Morgan Johansson
            kan utläsa som ingen annan kan utläsa i denna lag?
          </note>
          <note type="speaker">
            Anf. 14 Justitie- och migrationsminister MORGAN JOHANSSON (S):
          </note>
          <note>
            Fru talman! Först kanske man ska komma ihåg vad det var som ledde
            oss in i den situation vi då befann oss i.
          </note>
          <note>
            Vi tog över regeringsmakten 2014, och då tog vi över en politik
            från Moderaterna där EU:s mest generösa flyktinglagstiftning hade
            drivits igenom. Samtidigt hade man sett till att inte åtgärda
            det faktum att vi inte hade några medicinska åldersbedömningar
            i Sverige; vi var ett av de länder i vår omvärld som inte hade
            det. Man hade låtit det systemet kapsejsa redan 2013. Dessa två
            delar ledde fram till att vi fick den stora flyktingkrisen 2015,
            då över 160 000 asylsökande kom till Sverige – varav 35 000 ensamkommande
            ungdomar. En tredjedel av alla de ensamkommande ungdomar som över
            huvud taget kom till EU kom till Sverige.
          </note>
          <note>
            Det var alltså det arv från alliansregeringen som vi som nytillträdd
            regering hade att hantera. Och det gjorde vi också: Vi stramade
            åt lagstiftningen och såg till att med gränskontroller, id-kontroller
            och den tillfälliga lagen ta ned antalet asylsökande på ett sådant
            sätt att det har minskat med nästan 90 procent sedan 2015. Antalet
            ensamkommande ungdomar har minskat med 97 procent sedan 2015.
            Detta är alltså bakgrunden – att Moderaterna ledde in Sverige
            i flyktingkrisen och att vi socialdemokrater och miljöpartister
            tog Sverige ur flyktingkrisen, genom de åtstramningar vi gjorde.
          </note>
          <note>
            Vi fick dock en situation där Sverige tog ett väldigt stort ansvar.
            Jag tror att vi sedan kriget bröt ut i Syrien 2011 har gett skydd
            åt över 180 000 människor som flytt det kriget, antingen syrier
            eller statslösa. Det är ingen som pratar särskilt mycket om syrierna
            längre. Varför inte? Jo, de är nu på väg ut i det svenska samhället.
            De lär sig svenska, kompletterar sina utbildningar, anpassar sig
            till och integreras i det svenska samhället. Det är ingen som
            lyfter upp specifikt dem som grupp längre, för de är på väg ut
            i det svenska samhället. Det fungerar utmärkt för dem; arbetslösheten
            har inte ökat utan snarare minskat sedan vi tillträdde . Statsfinanserna
            är starkare nu än vad de var när vi tog över 2014, så inte heller
            där har vi fått en sådan effekt.
          </note>
          <note>
            När det gäller de afghanska ungdomarna har det däremot varit
            svårare. Vi fick som sagt 35 000 ensamkommande ungdomar 2015,
            och de fick vänta väldigt länge till följd av den stora flyktingkrisen.
            Till slut sa vi att det inte är humant att bara kasta ut dem efter
            många år i Sverige, när de har lärt sig svenska, är på väg ut
            för att etablera sig och är rotade. Vi sa då: Okej, om ni klarar
            gymnasieskolan, håller er i skinnet och inte begår några brott
            och sedan etablerar er på arbetsmarknaden – då får ni en chans
            att stanna här.
          </note>
          <note>
            Moderaterna står här och säger att detta är inhumant, att det
            är rätts ­ osäkert och att det leder till psykisk ohälsa. Men
            Moderaterna var ju emot att de över huvud taget skulle kunna få
            en andra chans. Om vi rev upp lagen nu skulle det innebära att
            över 7 000 unga människor kastades ut ur Sverige, och då skulle
            vi prata om psykisk ohälsa, inhumanitet och risk för kriminalitet.
            Dessa ungdomar skulle nämligen helt enkelt gå under jorden.
          </note>
          <note>
            Jag tycker att det är bättre att låta dem få den här chansen
            och se möjligheten för dem att etablera sig i Sverige. Jag menar
            nog att det regelverk som vi har på plats ger dem precis den möjligheten.
            Den är dock inte kravlös, utan vi ger dem möjligheten om de lever
            upp till de kriterier som vi har slagit fast i lagstiftningen.
          </note>
          <note type="speaker">
            Anf. 15 ELISABETH BJÖRNSDOTTER RAHM (M):
          </note>
          <note>
            Fru talman! Justitie- och migrationsminister Morgan Johansson
            upprepar ständigt att det är Moderaternas fel att situationen
            ser ut som den gör. Jag skulle vilja påminna ministern om hans
            egen statsministers regeringsförklaring 2014.
          </note>
          <note>
            Där var Löfven väldigt tydlig med att Sverige skulle ha en human
            asylpolitik och att Sverige skulle vara en fristad för dem som
            flyr undan förföljelse och förtryck. Han sa att en bred uppslutning
            kring migrationspolitiken är en styrka för vårt land och att alla
            Sveriges kommuner skulle ta ett solidariskt ansvar för flyktingmottagandet.
            Mottagandet skulle förstärkas med ytterligare resurser till sfi
            och möjligheter för nyanlända att komplettera sin utbildning.
          </note>
          <note>
            Det var regeringsförklaringen 2014, och efter det hände ingenting
            förrän regeringen drog i handbromsen 2015. Då var katastrofen
            ett faktum. Då stod vi där med den massiva flyktinginvandring
            vi såg.
          </note>
          <note>
            Jag vill påminna ministern om att det inte är syrierna vi talar
            om i den här interpellationsdebatten, utan vi talar om gymnasielagen.
            Det handlar om 7 500 ungdomar som har fått ett nej på sin asylansökan.
            Det är av den anledningen som jag som moderat säger att gymnasielagen
            är inhuman, orättvis och orimlig. Moderaterna vill nämligen ha
            ordning och reda i asylsystemet, och det innebär att ett nej är
            ett nej. Med gymnasielagen har ett nej blivit ett ja, och sedan
            kanske det blir ett kanske – eller så blir det ett nej. Det är
            en rättsosäker process, precis som min kollega Maria Malmer Stenergard
            sa i sitt förra anförande. Det är en rättsosäker process, och
            det är osäkert för den enskilde ungdomen. Man vet inte om man
            får stanna eller inte.
          </note>
          <note>
            Moderaterna vill ha ordning och reda i asylprocessen, och då
            är ett nej ett nej. Därför vore det på sin plats, återigen, att
            regeringen gör en översyn av gymnasielagen så att vi en gång för
            alla f år se de konsekvenser som gymnasielagen har orsakat. Regeringen
            kan inte gömma sig bakom att det skulle skapa psykisk ohälsa ifall
            ungdomarna utvisades; det är precis tvärt ­ om. Här kräver vi
            tydlighet. Har man fått ett nej är det ett nej.
          </note>
          <note type="speaker">
            Anf. 16 MARIA MALMER STENERGARD (M):
          </note>
          <note>
            Fru talman! Så här är det alltid. Jag ställer en fråga till Morgan
            Johansson, som varit minister i denna regering i snart sex år
            och som är ansvarig för migrationspolitiken, och oavsett vad min
            fråga handlar om är det alltid, alltid samma svar: Allt är Moderaternas
            fel. Detta verkar vara det nya mantrat. I går fick vi höra Stefan
            Löfven säga att det var Alliansens fel att ungdomar nu rånar varandra.
            Det är ovärdigt, och dessutom är det historieförfalskning.
          </note>
          <note>
            Precis som min kollega påpekade tillträdde regeringen Löfven
            2014. I sin första regeringsförklaring sa Stefan Löfven: ”Överenskommelsen
            om migrationspolitiken ligger fast.” Det första Morgan Johanssons
            regering gjorde var alltså att ställa sig bakom den förda migrationspolitiken.
            Under det första året i Regeringskansliet föreslogs inga migrationspolitiska
            ändringar, och inte heller tillsattes det några utredningar för
            att i grunden förändra migrationspolitiken. I stället gick Stefan
            Löfven till Medborgarplatsen och deklarerade att hans Europa inte
            bygger några murar. Inte en enda gång i detta ökända tal talade
            Stefan Löfven om att han ville strama åt invandringen.
          </note>
          <note>
            Det var först hösten 2015 som svensk migrationspolitik förändrades
            i grunden – när krisen redan var ett faktum. Detta är vi många
            partier, inklusive Moderaterna, som bär ett ansvar för. Men skillnaden
            mellan Moderaterna och Socialdemokraterna är att vi står fast
            vid vår omläggning av migrationspolitiken. Vi röstade nej till
            gymnasielagen, och vi röstade nej till utökad anhöriginvandring.
          </note>
          <note>
            Socialdemokraterna säger däremot gång på gång att de vill strama
            åt invandringen medan de röstar ja till gymnasielagen och ja till
            utökad anhöriginvandring. De vill också införa fler skyddsgrunder
            som låter människor stanna i Sverige. Det Morgan Johansson gör
            är att försöka skriva om historien. Det är inte särskilt konstruktivt.
            Jag tycker att vi i stället ska tala om sakfrågan.
          </note>
          <note>
            För bara två veckor sedan kom Delmi med en mycket läsvärd rapport
            om svenskt återvändandearbete. Delmi är alltså Delegationen för
            migra ­ tionsstudier, som är en statlig offentlig utredning. Där
            pekas gymnasie ­ lagen tydligt ut som problematisk, dels för att
            den sänder dubbla signaler om svensk migrationslagstiftning, dels
            för att den är så otydlig.
          </note>
          <note>
            I rapporten säger en medarbetare på Socialstyrelsen följande:
            ”Lagstiftningen i sig är komplicerad. Svår att tolka, svår att
            förstå. Om det är svårt för oss att förstå, vi myndigheter, så
            är det ju ännu svårare för ungdomarna att förstå. Och kanske också
            de många gånger ideella personer som ska hjälpa ungdomarna att
            förstå vad dom har rätt till…”
          </note>
          <note>
            Om nu migrationsminister Morgan Johansson inte vill lyssna på
            oss kan han väl i alla fall lyssna på experterna – på Delmi, på
            lärarna, som får en orimlig press på sig, på Socialstyrelsen,
            som larmar om ovisshet som spär på den psykiska ohälsan, på studie-
            och yrkesvägledare, som är rädda för att ge felaktig information
            till ungdomarna, på asylrättsjurister, som talar om oklara rättslägen,
            otydlighet och motstridiga besked från svenska myndigheter, och
            på Sveriges Kommuner och Regioner, som säger att lagen har kortslutit
            sig själv.
          </note>
          <note>
            Hur kommer Morgan Johansson att agera med anledning av larm ­
            rapporterna från Delmi, Socialstyrelsen, Migrationsverket, frivilligorgani
            ­ sationerna, lärarna, asylrättsjuristerna och inte minst ungdomarna
            själva? Inte kan väl regeringen låta detta gå obemärkt förbi?
          </note>
          <note type="speaker">
            Anf. 17 Justitie- och migrationsminister MORGAN JOHANSSON (S):
          </note>
          <note>
            Fru talman! Jag förstår om Maria Malmer Stenergard och Elisabeth
            Björnsdotter Rahm är irriterade över att jag hela tiden påminner
            om vad det var som ledde in Sverige i själva krisen. Men alla
            minns ju talen om att öppna våra hjärtan, och alla minns vad alliansregeringen
            stod för. Moderaterna ledde in Sverige i den krisen; vi socialdemokrater
            och miljöpartister tog Sverige ur krisen.
          </note>
          <note>
            Sedan 2015 har antalet asylsökande minskat med 87 procent. Antalet
            ensamkommande ungdomar har minskat med 97 procent. Det är en följd
            av de åtgärder som vi har vidtagit.
          </note>
          <note>
            Gymnasielagen har av allt att döma inte haft någon som helst
            betydelse för antalet asylsökande ensamkommande ungdomar som har
            kommit till Sverige. Det fanns nämligen också något slags resonemang
            om att det skulle komma ännu fler till Sverige om vi hjälpte dessa
            ungdomar. Så har det inte blivit; det finns inga som helst belägg
            för det. Det är snarare tvärt ­ om – antalet ensamkommande ungdomar
            har fortsatt att minska.
          </note>
          <note>
            Jag tycker att det är märkligt. Ni kan inte stå här och säga
            att gymnasie ­ lagen är inhuman och att den leder till psykisk
            ohälsa när ni själva står för en politik som handlar om att dessa
            ungdomar ska kastas ut ur Sverige. Skulle det humana alternativet
            vara att kasta ut dessa ungdomar ur Sve ­ rige? Jag hävdar att
            det är precis tvärtom. Det humana här är att se till att dessa
            ungdomar kan läsa vidare och sedan, om de klarar av att etablera
            sig på arbetsmarknaden, få en möjlighet att integreras här.
          </note>
          <note>
            Ni frågar om informationen har varit tillräcklig och om vilka
            utbildningar man ska gå och försöker att måla upp en bild av att
            ingen vet någonting alls om detta. Men, fru talman, det vet vi
            ju!
          </note>
          <note>
            Hittills har Migrationsverket hanterat 2 500 förlängningsärenden,
            och bifallsandelen på dessa förlängningsärenden är 95 procent.
            Kort sagt: Man har kontrollerat om detta är studier som är i linje
            med regelverket. Har personen bedrivit några studier? Har personen
            begått några brott? Har personen hållit sig till de regler som
            gäller? Beviljandegraden ligger som sagt på 95 procent. Jag tror
            att vi sammanlagt har ungefär 150 avslag; alla andra har fått
            bifall. Så himla svårt kan det faktiskt inte vara att följa regelverket
            med tanke på att bifallsandelen – återigen – är 95 procent.
          </note>
          <note>
            Vad är det då man ska göra om man ingår i denna grupp om 7 000
            personer? Vad är det för typ av utbildningar man ska söka?
          </note>
          <note>
            Det går att ge lite råd. Hade jag varit en 20-åring från Afghanistan
            som fick denna chans och som vill kunna stanna i Sverige hade
            jag utbildat mig till något av de yrken där det råder stor brist.
          </note>
          <note>
            Jag tog fram Arbetsförmedlingens bedömning av vilka bristyrken
            vi kommer att få, som handlar just om de jobb man kan få efter
            en gymnasie ­ utbildning. Överst på listan står anläggningsarbetare,
            maskinförare, be ­ tongarbetare, elektriker, kockar, slaktare
            och styckare. Även undersköter ­ skor kommer vi att behöva väldigt
            många av framöver, och så fortsätter det.
          </note>
          <note>
            Med vetskapen om att man behöver skaffa ett jobb och snabbt etablera
            sig på arbetsmarknaden efter att man gått ut gymnasiet tycker
            jag att man ska titta på vilka utbildningar som leder till arbete.
            Jag är ute på många gymnasieskolor och träffar många ungdomar
            som går på yrkesinriktade linjer. Väldigt många säger att de har
            fått jobb praktiskt taget innan de ens har gått ut skolan. Det
            finns ett stort sug efter yrkesarbetare. Här kommer en hel del
            av de afghanska ungdomar som vi talar om nu att kunna få ett jobb
            och etablera sig i Sverige.
          </note>
          <note type="speaker">
            Anf. 18 ELISABETH BJÖRNSDOTTER RAHM (M):
          </note>
          <note>
            Fru talman! Återigen måste jag påminna justitie- och migrationsminis
            ­ tern om att verkligheten inte ser riktigt lika ljus ut som ministern
            försöker att beskriva den.
          </note>
          <note>
            I min frågeställning har jag varit tydlig med att en översyn
            av gymnasielagen behövs för att vi en gång för alla ska tydliggöra
            om detta är en fungerande lagstiftning eller inte. Men ministern
            är väldigt tydlig med att denna översyn inte behövs, och det är
            vad jag kommer att få höra i hans slutanförande.
          </note>
          <note>
            Det vi ser i dag är ungdomar som växer upp i parallella samhällen
            efter ­ som de inte klarar av sina studier. Skolan och alla lärosäten
            larmar. Givet ­ vis vill de gå yrkesinriktade utbildningar för
            att kunna få ett arbete, men alla lärosäten och skolor kan inte
            tillgodose deras önskemål eftersom detta är kostsamma utbildningar.
            Fordonstekniska utbildningar är till exempel de mest kostsamma
            utbildningar vi har inom svenskt skolväsen, för det krävs väldigt
            stora maskinparker för att kunna utbilda elever till ett sådant
            yrke.
          </note>
          <note>
            Därför säger jag att vi måste ha en tydlig asyllagstiftning.
            Det är Migrationsverket som tar beslut i asylprövningar om man
            får stanna eller inte. Det är därför jag som moderat återigen
            säger att vi vill ha ordning och reda i asyllagstiftningen. Ett
            nej ska vara ett nej, och ett ja ska vara ett ja. Det ska inte
            vara ett ” kanske ” som blir ett nej eller ett ja. Vi vill ha
            en översyn för att tydliggöra detta en gång för alla.
          </note>
          <note type="speaker">
            Anf. 19 MARIA MALMER STENERGARD (M):
          </note>
          <note>
            Fru talman! Migrationsministern tycker att dessa ungdomar ska
            jobba som undersköterskor, men hur ska de kunna göra det om de
            inte får godkända betyg?
          </note>
          <note>
            I dag utfärdar migrationsministerns egen myndighet en förordning
            som inte ens ställer krav på godkända betyg. Det sänder helt fel
            signaler, nämligen att det räcker att man går dit och sitter av
            tiden.
          </note>
          <note>
            Det låter på migrationsministern som att detta handlar om Moderaternas
            inställning. Jag instämmer: Vi har sagt nej till den här lagen
            från första början eftersom den helt enkelt är fel och eftersom
            den är inhuman.
          </note>
          <note>
            Min fråga handlar dock inte om att Moderaterna röstade nej utan
            om att regeringen röstade ja. Migrationsminister Morgan Johansson
            fick sin gymnasielag på plats, men han måste nu ta ansvar för
            alla de larmrapporter som kommer.
          </note>
          <note>
            Vi moderater vill ha ordning och reda i asylsystemet. Det innebär
            att ett nej måste vara ett nej. Med gymnasielagen blev ett nej
            ett ”nja” och i värsta fall – och alltför ofta – bara en enda
            långdragen utvisning.
          </note>
          <note>
            Morgan Johansson tycks vara väldigt nöjd med sin gymnasielag.
            Alla andra inser att den är ett rent haveri. Den är orättvis,
            den är inhuman och den är rättsosäker. Den sänder dubbla signaler.
          </note>
          <note>
            Vi moderater har därför krävt att den parlamentariska migrationsutredningen
            också blir en haveriutredning för gymnasielagen. Aldrig mer kan
            vi tillåta att sådan lag stiftas i Sverige – inte om vi ska få
            den långsiktiga, hållbara och humana invandringspolitik som Sverige
            verkligen behöver.
          </note>
          <note type="speaker">
            Anf. 20 Justitie- och migrationsminister MORGAN JOHANSSON (S):
          </note>
          <note>
            Fru talman! Man kanske ska påminna om vad det är för grupp vi
            pratar om här. Det rör sig om 7 000 individer. Det är mindre än
            en promille av Sveriges befolkning. När man lyssnar på en del
            debattörer låter det som att dessa mindre än en promille av Sveriges
            befolkning håller på att välta kommunernas ekonomi och statsfinanserna
            och att det leder till kriminalitet, bostadsbrist och arbetslöshet.
            Så är det faktiskt inte. Blås inte upp proportionerna för den
            här gruppen till mer än vad det egentligen handlar om!
          </note>
          <note>
            Här har vi 7 000 ungdomar som alla kom till Sverige före den
            25 november 2015, så de har snart varit här i fem år. De har kunnat
            läsa på gymnasieskolorna, de har kunnat lära sig svenska, de får
            en chans att etablera sig på arbetsmarknaden. Det kommer att finnas
            väldigt gott om jobb för ungdomar framöver, och om du väljer att
            söka något av de bristyrken som finns får du jobb ganska snabbt
            därefter.
          </note>
          <note>
            Då säger Maria Malmer Stenergard att man måste ha godkända betyg.
            Det är klart att man måste klara utbildningen – det är självklart.
            Men vi kan inte ha en situation där ett enstaka underkänt i en
            kurs gör att man kastas ut ur Sverige. Det är klart att man måste
            klara utbildningen. Men om vi skulle ha den typ av krav som jag
            förstår att Moderaterna nu ställer skulle det innebära att vi
            ställer mycket högre krav på de här ungdomarna för att de ska
            klara skolan än vad vi gör på ungdomar i allmänhet.
          </note>
          <note>
            Nej, fru talman, den här lagstiftningen kan inte utvärderas nu.
            Vi är ju mitt inne i processen att de håller på att utbilda sig.
            Men hittills har 95 procent av dem som har ansökt om förlängning
            fått bifall. Det innebär att det inte kan vara så förfärligt svårt
            att klara de kriterier som lagen ställer upp.
          </note>
          <note>
            Alla invändningar baserade på att det inte är någon som vet hur
            rättsläget ser ut är faktiskt felaktiga. Nu har vi över 2 500
            ärendehanteringar. Det finns därmed en praxis för hur den här
            lagstiftningen ska tolkas.
          </note>
          <note>
            Interpellationsdebatten var härmed avslutad.
          </note>
          <note>
            § 8 Svar på interpellation 2019/20:257 om mängdrabatt vid flerfaldig
            brottslighet
          </note>
          <note type="speaker">
            Anf. 21 Justitie- och migrationsminister MORGAN JOHANSSON (S):
          </note>
          <note>
            Fru talman! Katja Nyberg har frågat mig dels när jag och regeringen
            kommer att gå fram med en utredning om revidering av straffmätningen
            vid flerfaldig brottslighet, dels vad jag och regeringen kommer
            att göra för att garantera brottsoffers rätt till upprättelse
            i samband med detta.
          </note>
          <note>
            Kampen mot brottsligheten är ett långsiktigt arbete som är högt
            prioriterat av regeringen. Vi har genomfört ett stort antal straffskärpningar,
            bland annat för allvarliga våldsbrott, och gör nu den största
            satsningen någonsin på svensk polis. Regeringens målsättning är
            att öka antalet polisanställda med 10 000 till 2024. Sedan 2016
            har antalet ökat med nästan 3 500. Det är en glädjande utveckling
            som på sikt kommer att göra stor skillnad för ett starkare samhälle
            och ett tryggare Sverige.
          </note>
          <note>
            Regeringen har också nyligen presenterat det största paketet
            mot gängkriminaliteten någonsin i Sverige. Paketet omfattar ett
            flertal nya verktyg för de brottsbekämpande myndigheterna, hårdare
            straff samt ett bättre brottsförebyggande arbete . Budskapet är
            glasklart, nämligen att brott aldrig ska löna sig.
          </note>
          <note>
            Den som begår flera brott ska få ett straff som står i proportion
            till brottslighetens allvar. Påföljdssystemet måste på ett trovärdigt
            sätt kunna hantera fall där någon vid samma tillfälle döms för
            flera brott. Riksdagen har tillkännagett för regeringen att den
            bör föreslå ändringar i strafflagstiftningen i syfte att åstadkomma
            en skärpt straffmätning vid flerfaldig brottslighet.
          </note>
          <note>
            R egeringen har under förra mandatperioden skärpt återfallsregleringen
            på så sätt att fler gärningar ska be handl as som återfall i brott
            . Regeringen har också beslutat om försöksverksamhet med ett snabbförfarande
            i brottmål. Försöksverksamheten har lett till ökad lagföring,
            kortare handläggningstider och ökad kvalitet i utredningarna.
            Regeringen har därför beslutat att den ska fortsätta till 2022
            och att den i ett första steg ska byggas ut till hela polisregion
            Stockholm med start i januari i år. Regeringen har också nyligen
            gett en särskild utredare i uppdrag att utreda ett permanent snabbförfarande
            i brottmål och andra åtgärder för en snabbare lagföring av brott.
            Snabb lagföring och en skärpt återfallsreglering är åtgärder som
            tillsammans markerar samhället s avstånd stagande från upprepad
            brottslighet och motverkar den .
          </note>
          <note>
            Även om straffet framför allt är repressivt kan det också fungera
            som upprättelse för brottsoffret. En annan viktig del i upprättelseprocessen
            för ett brottsoffer är möjligheten att få kompensation för den
            kränkning som ett brott har inneburit.
          </note>
          <note>
            Regeringen har nyligen gett e n särskild utredare i uppdrag att
            se över vissa regler som gäller brottsoffers rätt till skadestånd
            och möjlighet att få ut sådan ersättning. Syftet är att stärka
            brottsoffers ställning och minska skadeverkningarna av brott.
            Regeringen har vidare nyligen överlämnat en remiss till Lagrådet
            med förslag om ett slopat grundavdrag för brottsskade ­ ersättning.
          </note>
          <note>
            Det är viktigt att bekämpa såväl brotten som dess orsaker. Det
            är också viktigt att den som utsatts för ett brott får det stöd
            och skydd som han eller hon behöver. Regeringen är beredd att
            vidta ytterligare åtgärder för att minska brottsligheten och öka
            människors trygghet.
          </note>
          <note type="speaker">
            Anf. 22 KATJA NYBERG (SD):
          </note>
          <note>
            Fru talman! Jag vill tacka Morgan Johansson för hans svar och
            välkomnar att regeringen vidtar vissa åtgärder, men jag anser
            att de inte är tillräckliga.
          </note>
          <note>
            Jag noterar att Morgan Johansson inte svarar på frågan om straffmätning
            vid flerfaldig brottslighet och i stället hänvisar till gamla
            reformer som inte berör frågeställningen i sig. Att återfall i
            brott bör bedömas allvarligt är en sak, att de som begår mängder
            av brott får rabatt för brott som förtjänar ett straff är en helt
            annan sak.
          </note>
          <note>
            Straffrätten innehåller i dag ett generöst rabattsystem för den
            med en kriminell livsstil. Den nuvarande ordningen är alldeles
            för generös. Det krävs en översyn med utgångspunkten att avdraget
            på straffvärdet för de efterföljande brotten ska minska avsevärt.
            Som vi vet grundar sig mängdrabatten på asperationsprincipen:
            ju fler brott en person begår, desto lägre påföljd för efterföljande
            brott.
          </note>
          <note>
            Riksdagen har i ett tillkännagivande till regeringen valt en
            mellanväg där de tre grövsta brotten ska lyda under ackumulationsprincipen
            , och asperationsprincipen tillämpas först därefter. Sverigedemokraterna
            valde att ställa sig bakom förslaget, då det utgör en förbättring
            jämfört med nuvarande ordning. Syftet med en sådan förändring
            är att bejaka brottsofferperspektivet och att den som utsätts
            för brott ska känna att den får den upprättelse som den förtjänar.
          </note>
          <note>
            Regeringens företrädare i riksdagen reserverade sig mot tillkännagiv
            ­ andet med anledning av att frågan bereddes inom Regerings ­
            kansliet. Men förslagen om detta fanns inte med i regeringens
            34-punktsprogram. Det finns därför anledning att fråga Morgan
            Johansson om regeringen tänker tillgodose riksdagens tillkännagivande.
            En jämkning mellan ackumula ­ tionsprincipen och asperationsprincipen
            bör vara utgångspunkt för en så ­ dan utredning.
          </note>
          <note>
            Fru talman! Straffets högre syfte är att visa offret och alla
            andra att det inte är den starkes lag som gäller eller den mest
            hänsynslöse eller brutale som styr. Med dagens generösa rabattsystem
            är det den starkes lag som gäller, vilket går stick i stäv med
            den allmänna rättsuppfattningen.
          </note>
          <note>
            Dagens rabattsystem leder även till en annan problematik som
            ytterligare minskar möjligheterna för brottsoffer att få upprättelse.
            Att bli utsatt för brott innebär inte bara en kränkning utan även
            psykiskt lidande för brottsoffren, då de berövas möjligheten att
            få upprättelse genom ekonomisk kompensation.
          </note>
          <note>
            Med vetskap om att flerfaldig kriminalitet och åtal inte leder
            till straff ­ påföljd är det inte ovanligt att åklagare lägger
            ned brottsutredningar efter ­ som de ändå inte leder någonstans.
            Det i sin tur leder till att brottsoffret inte i samma omfattning
            har rätt till skadestånd, ersättning från försäk ­ ringsbolag,
            Brottsoffermyndigheten och så vidare. I vissa fall kan det till
            och med leda till att ekonomisk upprättelse helt uteblir.
          </note>
          <note>
            Sverigedemokraterna anser att utgångspunkten vid brott mot person
            ska vara att avdrag inte ska appliceras på de efterföljande brotten.
            Brottsoffrets upprättelse i det enskilda fallet ska inte kränkas
            och ska väga tyngre än den kriminellas eventuella möjligheter
            till återanpassning.
          </note>
          <note>
            Jag undrar därför, Morgan Johansson, vad som är viktigast, den
            kriminellas återanpassning eller brottsoffrets möjligheter till
            upprättelse.
          </note>
          <note type="speaker">
            Anf. 23 Justitie- och migrationsminister MORGAN JOHANSSON (S):
          </note>
          <note>
            Fru talman! På den frågan är svaret enkelt: Båda är viktiga.
            Brottsoffret har rätt till sin upprättelse, men det är också viktigt
            att se till att den som har begått ett brott slutar att göra det
            genom den kriminalvård som man som dömd hanteras av. Och ju fler
            kriminella som lämnar kriminaliteten, desto färre brottsoffer
            får vi ju, så det är totalt fel att ställa de här sakerna mot
            varandra.
          </note>
          <note>
            Det är alldeles riktigt att vi har problem med gängkriminalitet.
            Problemen har inte kommit de senaste åren, utan de problemen har
            vi haft sedan över 20 år då de här gängstrukturerna bet sig fast
            ordentligt i Sverige.
          </note>
          <note>
            Den här regeringen tar tag i detta på ett sätt som ingen annan
            regering har gjort, skulle jag vilja påstå. Vi genomför nu den
            största polissatsningen någonsin: 10 000 fler anställda inom polisen
            fram till 2024. Vi har redan sett till att polisen nu har utökats
            med över 3 500 anställda, så vi har redan nått en tredjedel av
            det mål som vi har satt upp. Polisen har nu fler anställda än
            någonsin tidigare i Sveriges historia – ungefär 32 000 anställda.
          </note>
          <note>
            Vi har genomfört straffskärpningar på en lång rad områden. Jag
            tror inte att det finns någon justitieminister som har lagt fram
            förslag om fler straffskärpningar än vad jag har gjort. Vi har
            satt upp kameror i ett stort antal av de utsatta områdena på särskilt
            brottsutsatta platser. Vi satsar mycket mer än tidigare på brottsförebyggande
            verksamhet, och vi bygger ut hela rättskedjan, inte bara polisen
            utan också kriminalvården och domstolarna.
          </note>
          <note>
            Låt oss nyansera bilden en smula. Ja, vi har problem med gängkriminalitet,
            men det var faktiskt större risk att bli dödad i Sverige för 30
            år sedan än vad det är i dag. Antalet fall av dödligt våld per
            capita har minskat sedan 1990 och framåt.
          </note>
          <note>
            Till grund för vårt arbete har vi 34-punktsprogrammet från i
            höstas. Det innehåller ytterligare straffskärpningar, exempelvis
            för rån, grov utpressning och ett antal andra brott.
          </note>
          <note>
            Katja Nyberg tar upp diskussionen om flerfaldig brottslighet.
            Det är förstås lätt att ta populistiska poänger på temat ”Kan
            man få rabatt för brott?”. Det här handlar inte om mängdrabatt,
            utan det handlar om att ge ett straff som motsvarar den samlade
            brottsligheten.
          </note>
          <note>
            Om man skulle göra på det sätt som jag tror att Katja Nyberg
            är ute efter och stapla brotten på varandra skulle det få helt
            orimliga konsekvenser. Låt mig ge ett exempel. Maxstraffet för
            stöld är två års fängelse. Om man skulle stapla brotten på varandra
            skulle maxstraffet för sex stölder ge tolv års fängelse. Det är
            mer än maxstraffet för dråp eller grov våldtäkt. Det kan inte
            vara rimligt att sex stölder är värre än ett dråp eller en grov
            våldtäkt.
          </note>
          <note>
            Vi har dessa regler för att det ska finnas något slags rimlighet
            och för att kunna se till straffvärdet som helhet.
          </note>
          <note>
            Om Sverigedemokraterna nu vill gå in för det detta orimliga,
            alltså att stapla brottens maxstraff på varandra, får de också
            budgetera för det. Men det har Sverigedemokraterna inte velat
            göra. Så sent som 2018, när de tryckte igenom budgeten med Moderaterna
            och Kristdemokraterna, underfinansierade de kriminalvården. Kriminalvården
            har inte en chans att klara dessa straffskärpningar om den samtidigt
            underfinansieras.
          </note>
          <note>
            Vi kommer att gå vidare med straffskärpningar i de delar där
            det får effekt, men vi kommer inte att införa ett system som får
            de orimliga effekter som Sverigedemokraterna uppenbarligen är
            ute efter.
          </note>
          <note type="speaker">
            Anf. 24 KATJA NYBERG (SD):
          </note>
          <note>
            Fru talman! Det är som sagt välkommet att regeringen vidtar vissa
            åtgärder, men jag får fortfarande inget svar på min fråga.
          </note>
          <note>
            Riksdagen har i sitt tillkännagivande valt en mellanväg där de
            tre grövsta brotten ska lyda under kombinationsprincipen så att
            de läggs på varandra. Därefter ska asperationsprincipen tillämpas.
          </note>
          <note>
            Fokus i dagens kriminalvård ligger på att brottslingen ska kunna
            återanpassas. Behandling snarare än bestraffning anses vara det
            bästa sättet att förebygga fortsatt brottslighet. Detta bygger
            på en syn att kriminella är samhällets olycksbarn, att de är individer
            som oftast inte kan rå för sin situation och att det därför är
            inhumant att straffa dem.
          </note>
          <note>
            Det här är förklaringen till de många undantag och strafflindringar
            vi har, bland annat tvåtredjedelsfrigivning, mängdrabatt vid flera
            brott, ung ­ domsrabatter, skyddstillsyn i stället för fängelse
            samt generösa permis ­ sio ­ ner och förmåner.
          </note>
          <note>
            De flesta inser att detta i kombination med en låg uppklaringsnivå
            och att polisen har svårt att utföra sitt uppdrag, speciellt i
            vissa utsatta områden, gör det ganska lätt att begå brott och
            slippa straff i Sverige i dag. Sverige är med andra ord ett paradis
            för kriminella.
          </note>
          <note>
            Vi politiker lägger fram förslag på förslag om strängare straff
            och hårdare tag mot den ökade brottsligheten. Men alla dessa lösryckta
            straffhöjningar för diverse brott är uppenbarligen inte tillräckliga,
            och de borde egentligen inte vara nödvändiga. Att i stället avskaffa
            det nuvarande straffrabattsystemet skulle räcka långt, och straffhöjningar
            skulle inte behövas i samma omfattning.
          </note>
          <note>
            Med ett avskaffande av mängd- och straffrabatter s kulle även
            brottsbalken och rättegångsbalken bli mer enhetliga. Men nu höjs
            i stället straffen utifrån vilken debatt som förs.
          </note>
          <note>
            Låt oss komma ihåg att dagens brottslingar inte främst är olycksbarn
            utan att det många gånger ligger helt andra motiv bakom. Det kan
            handla om gänglojalitet, social status, lättförtjänta pengar eller
            rent av brott som fritidssyssla eller underhållning. I dag både
            styr och bestämmer kriminella, och det är inte alls särskilt synd
            om dem. Det är inte så konstigt att folk blir upprörda och rent
            av förbannade på vad som beskrivs som daltande med brottslingar.
          </note>
          <note>
            Den grundläggande strategin behöver därför ändras så att brottsoffrens
            upprättelse sätts först. Därefter kan vi möjligen arbeta med gärningsmännen
            och deras återanpassning i samhället.
          </note>
          <note>
            Det låter kanske ålderdomligt med upprättelse, men det är en
            helt nödvändig komponent för att rättsväsendet ska fungera. Det
            är dags att se över straffrabattsystemet och visa att vi bryr
            oss om brottsoffren på riktigt. Vad tänker regeringen göra för
            att återupprätta brottsoffrens möjligheter till upprättelse?
          </note>
          <note type="speaker">
            Anf. 25 Justitie- och migrationsminister MORGAN JOHANSSON (S):
          </note>
          <note>
            Fru talman! Vi kommer givetvis att fortsätta med de straffskärpningar
            som ger bra effekt. Vi kommer också att fortsätta att bygga ut
            polisen.
          </note>
          <note>
            Vi satsar även på snabbare lagföring. Ibland är det effektivaste
            kanske inte hårdare straff utan snabbare påföljd. I mitt interpellationssvar
            redo ­ gjorde jag för de försök vi nu gör. Vi går först ut i hela
            Stockholm, och 2022 ska vi ha byggt ut det i hela landet. Det
            här innebär att vi för en stor mängd brott kan få ned handläggningstiden
            mellan gripande och dom från 20 veckor till 2–6 veckor, alltså
            ett mer omedelbart ingripande.
          </note>
          <note>
            Detta innebär i sin tur att den efterföljande brottslighet man
            begår efter att man har fått en dom kommer att belasta det nya
            straffet eftersom det betraktas som återfall i brott. Det här
            har gett god effekt i de områden i norra Stockholm där vi har
            prövat det. Därför kommer vi som sagt att bygga ut detta i hela
            landet.
          </note>
          <note>
            Enligt min uppfattning finns det ingen motsättning mellan hållningen
            att ha en tuff attityd till dem som begår brotten, exempelvis
            till dem som är gängkriminella och går omkring och tror att de
            äger ett kvarter eller ett bostadsområde, och hållningen att man
            när de väl kommer till kriminalvården ska arbeta för att minska
            risken för återfall i brott.
          </note>
          <note>
            Det är faktiskt så att sedan 20 år tillbaka minskar återfall
            i brott efter avtjänat straff. Det tror man inte alltid när man
            hör debatten, men så är det. Det finns alltså en möjlighet att
            komma tillbaka till samhället efter att ha varit i kriminalvårdens
            försorg. Det tjänar alla på, inte minst framtida brottsoffer.
            Ju fler som lämnar den kriminella världen, desto färre brottsoffer
            kommer vi att få i framtiden.
          </note>
          <note>
            Katja Nyberg försöker justera sitt förslag eftersom hon förstår
            att det är helt orimligt att sex stölder ska ge högre straff än
            ett dråp eller en grov våldtäkt. Därför säger hon att det bara
            är de tre grövsta brotten som ska räknas. Det ger dock samma typ
            av orimliga effekter.
          </note>
          <note>
            Låt oss säga att vi har tre inbrott. Maxstraffet för inbrott
            är sex års fängelse, så tre inbrott skulle då ge 18 års fängelse.
            Det är nästan dubbelt så mycket som maxstraffen för grov våldtäkt
            och dråp. En inbrottstjuv som begår tre brott skulle alltså riskera
            att dömas till ett nästan dubbelt så högt straff som en som begått
            en grov våldtäkt.
          </note>
          <note>
            Jag tror att de flesta som funderar igenom detta tänker att detta
            inte är helt rimligt.
          </note>
          <note>
            Men om man har den hållning som Katja Nyberg har måste man också
            vara beredd att bygga ut kriminalvården och att budgetera för
            det. Men senaste gången Sverigedemokraterna fick chansen att rösta
            igenom en budget, hösten 2018, underfinansierade ni tillsammans
            med Moderaterna och Kristdemokraterna Kriminalvården med 300 miljoner
            kronor. Det första jag fick göra sedan var att skjuta till de
            pengar Kriminalvården behöver.
          </note>
          <note>
            En annan sak: Om man vill höja straffen måste man också se till
            att det kan byggas fängelser. Då kan man inte bete sig som Sverigedemokraterna
            har gjort i till exempel Svedala där de har gått in för att stoppa
            det nya fängelsebygget. Så gör ett populistiskt parti. Att först
            stå här och tala om höjda straff och hårdare tag och sedan stoppa
            ett fängelsebygge på lokal nivå, det funkar inte.
          </note>
          <note type="speaker">
            Anf. 26 KATJA NYBERG (SD):
          </note>
          <note>
            Fru talman! Som jag ser det är regeringen inte kapabel att ta
            hand om problemen utan lutar sig i stället mot generell statistik.
            Även om kriminaliteten sjunker inom vissa områden finns det fortfarande
            grupper som begår grova brott, och just nu är det sprängningar,
            skjutningar och rån mot främst unga som skenar iväg.
          </note>
          <note>
            Som politiker är det faktiskt vår förbaskade uppgift att ta tag
            i dessa problem och inte luta oss mot statistik som visar att
            kriminaliteten går ned i vissa brottskategorier.
          </note>
          <note>
            Polisförbundet gjorde en undersökning bland poliser och ställde
            frågan hur man bäst bekämpar gängkriminalitet. Poliserna svarade
            att slopad mängdrabatt och slopad straffrabatt för unga är viktiga
            reformer som behöver genomföras. Varför ska man inte lyssna på
            dem som arbetar med denna problematik dagligen? De borde rimligen
            veta vad de pratar om.
          </note>
          <note>
            Tyvärr finns det inga förslag i 34-punktsprogrammet om avskaffande
            av mängdrabatten, vilket är något som vi s verigedemokrater vill
            se. Det finns däremot avskaffande av straffrabatt för ålderskategorin
            18–20 år, men detta gäller bara vid grov brottslighet. Jag undrar
            varför det inte gäller all brottslighet. Man är vuxen nog att
            rösta, köra bil och göra allt det som förknippas med att vara
            vuxen, men det enda man inte skulle vara vuxen nog att göra är
            att ta konsekvenserna av sitt eget handlande. Varför är det så?
          </note>
          <note>
            Jag ska även säga några ord om anledningen till att vi stödde
            M:s och KD:s budget. Vi tog helt enkelt det näst bästa alternativet.
            Hade vi fått välja hade vi tagit vår budget och skjutit till ännu
            mer.
          </note>
          <note>
            I den senaste budgeten satsar Sverigedemokraterna 1,9 miljarder
            mer än regeringen på Kriminalvården och totalt 5,6 miljarder mer
            än regering ­ en på hela rättsväsendet. Med vår budget finns det
            en god kapacitet att tillgodose det som Kriminalvården behöver.
          </note>
          <note>
            Det är dags att se över straffrabattssystemet och visa att vi
            verkligen värnar om brottsoffrens upprättelse.
          </note>
          <note type="speaker">
            Anf. 27 Justitie- och migrationsminister MORGAN JOHANSSON (S):
          </note>
          <note>
            Fru talman! Sanningen är den att Sverigedemokraterna röstade
            fram M-KD-budgeten, som underfinansierade Kriminalvården med över
            300 miljoner kronor. Jag tror att Kriminalvården hade äskat 395
            miljoner kronor, men de fick 85 av er, Katja Nyberg. Det första
            jag fick göra var att skjuta till nya pengar till Kriminalvården
            så att vi skulle kunna bygga ut den.
          </note>
          <note>
            Katja Nyberg svarade inte på frågan hur man å ena sidan kan stå
            här i kammaren och prata om högre straff och å andra sidan stoppa
            anstaltsutbyggnader och verka emot det på lokal nivå. Så beter
            sig ett populistiskt parti som känner av vad som funkar i Svedala
            och vad som funkar i riksdagen och sedan inte har någon som helst
            koppling däremellan. Man kan inte stå här och kräva högre straff
            och sedan samtidigt stoppa anstaltsutbyggnader.
          </note>
          <note>
            Katja Nyberg säger att Sverigedemokraterna avsätter mer pengar
            i sitt budgetförslag denna gång, men dessa pengar kommer inte
            att räcka långt. Om tre inbrott kan ge 18 års fängelse kommer
            pengarna att ta slut på en kvart. Det räcker inte långt om man
            skulle göra på det sätt som Katja Nyberg uppenbarligen vill göra.
            Sedan är det orimligt att några inbrott kan ge dubbelt så långt
            straff som en grov våldtäkt eller ett dråp. Detta tror jag inte
            är rimligt enligt den allmänna rättsuppfattningen.
          </note>
          <note>
            Nej, bästa sättet att komma till rätta med den här typen av flerfaldig
            brottslighet är att ha ett bra system för snabbare lagföring,
            det vill säga att ett brott kan ge en snabb påföljd eller åtgärd
            från samhällets sida. Därefter ska det naturligtvis finnas en
            bra kriminalvård som gör att man, när man väl kommer ut och står
            utanför grindarna, har en bra möjlighet att kunna återanpassa
            sig i samhället. Detta tjänar alla på, både brottsoffer och samhället
            i stort.
          </note>
          <note>
            Interpellationsdebatten var härmed avslutad.
          </note>
          <note>
            § 9 Svar på interpellation 2019/20:262 om karens vid ansökan
            om medborgarskap
          </note>
          <note type="speaker">
            Anf. 28 Justitie- och migrationsminister MORGAN JOHANSSON (S):
          </note>
          <note>
            Fru talman! Ludvig Aspling har frågat mig om reglerna om karenstid
            vid ansökan om svenskt medborgarskap bör ses över samt om den
            statistik som finns angående tillämpningen av karensregeln är
            tillräcklig.
          </note>
          <note>
            Ett av villkoren för att bli medborgare efter ansökan är att
            man har haft och kan förväntas komma att ha ett hederligt levnadssätt.
            För att kunna bedöma detta gör Migrationsverket bland annat slagningar
            i Polismyndighetens belastnings- och misstankeregister och i Kronofogdemyndighetens
            register. I ärenden om ansökan om medborgarskap begär Migrationsverket
            dessutom alltid ett besked från Säkerhetspolisen om huruvida det
            finns några hinder av säkerhetsmässig karaktär mot att bevilja
            svenskt medborgarskap.
          </note>
          <note>
            Enligt praxis gäller olika karenstider – om sökanden har begått
            brott eller har skulder. Vid beräkningen av karenstidens längd
            görs en helhetsbedömning av omständigheterna i det enskilda fallet.
          </note>
          <note>
            Enligt praxis tillämpas en karenstid om 25 år för förvärv av
            svenskt medborgarskap för personer som har varit verksamma i eller
            haft ett bestämmande inflytande över en organisation om vilken
            det är känt att verksamheten innefattat systematiska, omfattande
            och grova övergrepp.
          </note>
          <note>
            Migrationsöverdomstolen har i ett avgörande från 2019 uttalat
            att karenstiden om 25 år bör uppfattas som ett riktmärke i prövningen.
            Karenstiden kan därför såväl överstiga som understiga 25 år. Vid
            andra brott gäller andra karenstider. Som exempel kan en person
            som i Sverige dömts till ett års fängelse i regel beviljas svenskt
            medborgarskap först sju år efter att brottet begicks.
          </note>
          <note>
            Handlingar som kan innebära att karenstid tillämpas är allt från
            betalningsanmärkningar till grova brott mot mänskligheten. Det
            är inte möjligt att i medborgarskapslagen i detalj reglera detta.
          </note>
          <note>
            Direktiven till utredningen om språk- och samhällskunskapskrav
            för svenskt medborgarskap och andra frågor om medborgarskap innefattar
            redan i dag möjligheter att utvidga prövningen av hederligt levnadssätt
            i medborgarskapsärenden. Utredningen ser bland annat över frågan
            om det i anmälningsärenden för personer som är över 15 år bör
            införas ett krav på att den som anmälan gäller inte är dömd för
            allvarlig brottslighet.
          </note>
          <note>
            Från och med 2019 började Migrationsverket systematiskt föra
            statistik över antalet sökande som får avslag på grund av den
            så kallade 25-årsregeln. Därmed kommer vi att få en tydligare
            bild av hur denna tillämpas.
          </note>
          <note type="speaker">
            Anf. 29 LUDVIG ASPLING (SD):
          </note>
          <note>
            Fru talman! Vem som helst bör inte få bli svensk medborgare,
            men så verkar tyvärr vara fallet, vilket har gjorts mer än övertydligt
            i fallet med vår andra försvarsminister, Najah al-Shammari. Det
            finns mycket man kan säga om denna härva, men det mest uppmärksammade
            och uppseendeväckande är kanske Migrationsverkets tolkning av
            medborgarskapslagen och det beslut från 2004 som innebär att personer
            som har haft beslutande inflytande över en organisation som begått
            systematiska, omfattande och grova övergrepp ska få en karenstid
            på 25 år när de ansöker om medborgarskap.
          </note>
          <note>
            Migrationsverkets generaldirektör hävdar att karensen inte tillämpas
            på tjänstgörande i nationella arméer, om man inte kan fastslå
            personligt ansvar för en viss gärning, och att karenstiden främst
            rör personer med bakgrund inom säkerhets- eller underrättelsetjänst.
          </note>
          <note>
            Men, det finns riktlinjer i förarbeten och praxis som säger något
            annat. Migrationsöverdomstolen har tolkat regeln i ett par fall
            från 2007 och ett från 2019, som statsrådet nämnde i sitt svar,
            och i samtliga fall beslutade man om karens. Enligt domskälen
            i samtliga fall räcker det med att personen har varit verksam
            i eller haft ett bestämmande inflytande över organisationen i
            fråga. Domstolen noterar dessutom uttryckligen: ”I regeringens
            praxis uppställs inget krav på att den enskilde själv ska ha varit
            direkt eller indirekt delaktig. ”
          </note>
          <note>
            Det faktum att både regeringsbeslutet och praxis stöder sig på
            just deltagande, utan att ta hänsyn till den specifika typen av
            organisation, gör att generaldirektörens påstående delvis saknar
            stöd i rättskällorna. Uttalandet måste i stället ses lite grann
            som Migrationsverkets egen, mycket mer restriktiva tolkning, vilket
            är ett typexempel på den destruktiva inverkan som myndighetsvänstern
            tillåts ha över svensk offentlig förvaltning.
          </note>
          <note>
            Mot denna bakgrund skulle jag vilja fråga statsrådet: Tycker
            han att det är rimligt att karensregeln inte tillämpas på personer
            som varit verksamma i till exempel nationella arméer, såsom Saddam
            Husseins, och som har begått människorättsbrott, utan att personligt
            ansvar kan styrkas?
          </note>
          <note>
            Regeringen har tillsatt en ny medborgarskapsutredning, och då
            vore det lämpligt att ge ett tilläggsdirektiv för att se över
            kryphålet. Statsrådet nämner också detta i interpellationssvaret,
            men jag tycker att man försöker slingra sig lite grann vad gäller
            de specifika frågorna.
          </note>
          <note>
            I svaret anges: ”Enligt praxis tillämpas en karenstid om 25 år
            för förvärv av svenskt medborgarskap för personer som har varit
            verksamma i eller haft ett bestämmande inflytande över en organisation
            om vilken det är känt att verksamheten innefattat systematiska,
            omfattande och grova övergrepp.” Men det stämmer ju inte eftersom
            Migrationsverket beslutat att karensen inte ska tillämpas på till
            exempel al-Shammari, trots att man visste att han i allra högsta
            grad haft ett bestämmande inflytande över Saddam Husseins armé.
          </note>
          <note>
            Vidare anges: ”Utredningen ser bland annat över frågan om det
            i anmälningsärenden för personer som är över 15 år bör införas
            ett krav på att den som anmälan gäller inte är dömd för allvarlig
            brottslighet.” Detta är vad statsrådet hänvisar till, men det
            har ju inget med det här att göra. Personer som har sysslat med
            folkrättsbrott kan oftast inte få medborgarskap genom anmälan.
            Anmälningsärenden handlar ju i de allra flesta fall om barn med
            viss anknytning till en svensk medborgare, så det är inte riktigt
            aktuellt när det gäller just den grupp vi pratar om nu.
          </note>
          <note>
            Jag skulle vilja ha ett lite mer ärligt och rakt svar: Tycker
            statsrådet att regeln tillämpas på ett rimligt sätt, när man ser
            att exempelvis generaler i nationella arméer som utan tvekan har
            gjort ganska avskyvärda saker kan få svenskt medborgarskap utan
            karens?
          </note>
          <note type="speaker">
            Anf. 30 Justitie- och migrationsminister MORGAN JOHANSSON (S):
          </note>
          <note>
            Fru talman! Det är klart att vi inte ska ha några säkerhetsrisker
            som svenska medborgare. Folk som har begått krigsbrott eller andra
            sådana brott ska vi inte heller ha som svenska medborgare. Därför
            finns den regel som vi talar om här, nämligen att man ska ha haft
            och kunna förväntas komma att ha ett hederligt levnadssätt. Den
            regeln tillämpas av Migra ­ tionsverket. Migrationsverket avslår
            varje år tusentals ansökningar om medborgarskap, varav lite drygt
            1 000 på grund av just vandel, det vill säga att man till exempel
            har begått brott.
          </note>
          <note>
            När det gäller säkerhetsärenden finns det numera ett bra samarbete
            mellan Migrationsverket och Säkerhetspolisen. Det är ett mycket
            närmare samarbete än vad som var fallet för bara fyra fem år sedan.
            Man har nu en mycket mer utbyggd kontroll över vad det är för
            typ av ärenden vi talar om.
          </note>
          <note>
            När Säkerhetspolisen upptäcker kopplingar till exempelvis ett
            terror ­ nätverk blir det naturligtvis nej i prövningen. Prövningen
            kan sedan överklagas till regeringen. Det är regeringen som fattar
            beslut, men det är jag personligen som hanterar dessa ärenden
            som beredande statsråd. Det kom ­ mer ett antal sådana ärenden
            per år. Jag har aldrig gått emot Säkerhetspolisens rekommendation
            när jag hanterat den typen av ärenden.
          </note>
          <note>
            Anta då att situationen när det här prövas av domstolar eller
            av Migra ­ tionsverket är att man för länge sedan varit inblandad
            i en militär konflikt där den sida man stred för begick grova
            övergrepp men att man därefter har levt ett hederligt liv och
            förväntas leva ett hederligt liv även framöver. Då finns den karenstid
            vi pratar om för svenskt medborgarskap. Riktvärdet är 25 år, men
            det kan vara längre eller kortare tid – det beror helt och hållet
            på hur det enskilda fallet ser ut. Denna praxis sätts numera av
            domstolarna i och med den nya utlänningslagen från 2006. Det är
            inte längre regeringen som sätter denna praxis.
          </note>
          <note>
            I Ludvig Asplings interpellation finns det tyvärr ett par fel.
            Ett uppenbart fel, men inte det allra största, är att intervjun
            i Aktuellt var den 25 november och inte den 29 november. Ett större
            fel är att Ribbenvik i motsats till vad Ludvig Aspling påstår
            i sin interpellation aldrig nämner individuellt ansvar i den intervjun.
            Han talar om personer som är verksamma i organisationer som är
            direkt involverade i mord, utomrättsliga avrättningar etcetera.
            Men han knyter det inte till något individuellt ansvar.
          </note>
          <note>
            Detta är i linje med den praxis som finns. Man behöver inte visa
            att den sökande själv har gjort sig skyldig till den typen av
            brott. Det räcker att den sökande har varit verksam i en sådan
            organisation eller har haft ett bestämmande inflytande. Det är
            egentligen detsamma – har man haft ett bestämmande inflytande
            har man också varit verksam i organisationen.
          </note>
          <note>
            Det här bekräftas också av färsk praxis som Aspling inte nämner
            i sin interpellation men som jag tar upp i mitt svar, nämligen
            ett rättsfall i Mig ­ rationsöverdomstolen sommaren 2019. Där
            avslogs en persons medbor ­ garskapsansökan för att den sökande
            varit involverad i en sådan organisa ­ tion utan att man kunde
            knyta den sökande till exempelvis krigsbrott. Det räckte att den
            sökande hade varit involverad i en sådan organisation. Det krävs
            alltså inget individuellt ansvar, och det har generaldirektören
            heller aldrig hävdat.
          </note>
          <note>
            När det slutligen gäller statistiken ska jag säga att det är
            första gången vi får statistik på detta. Migrationsverket kommer
            naturligtvis att förfina den ytterligare. Detta vet jag att verket
            håller på med, och det behövs inget särskilt uppdrag för det.
          </note>
          <note type="speaker">
            Anf. 31 LUDVIG ASPLING (SD):
          </note>
          <note>
            Fru talman! Fallet al-Shammari är en nästan perfekt ögonblicksbild
            av Sverige år 2019 och de verkliga effekterna av socialdemokratisk
            offentlig förvaltning.
          </note>
          <note>
            En man som tidigare har tjänstgjort som general i Saddam Husseins
            armé, troligtvis har varit i alla fall delvis medskyldig till
            fruktansvärda övergrepp mot sin egen befolkning, innehar en stark
            maktposition inom militären, sannolikt har både goda ekonomiska
            resurser och ett brett internationellt nätverk och absolut inte
            har några som helst skyddsskäl över huvud taget kommer till Sverige
            och söker asyl, eftersom han vet att det i Sverige styr ett parti
            som för länge sedan slutat bry sig om vem som flyttar in.
          </note>
          <note>
            Mannen får naturligtvis omedelbart permanent uppehållstillstånd
            under falsk identitet, eftersom – ja, varför inte? Dessutom får
            han med ­ borgar ­ skap ett par år senare, trots att Säkerhetspolisen
            vet vem personen är och också vet att han ansökt under ett annat
            namn.
          </note>
          <note>
            Kort efter att han fått medborgarskapet åtalas mannen för misshandel
            och grov fridskränkning av familjemedlemmar. Strax före rättegång
            läggs åtalet ned – enligt uppgifter till SVT efter påtryckningar
            från målsäganden.
          </note>
          <note>
            Några år senare tillträder mannen som Iraks försvarsminister.
            I samband med detta förekommer uppgifter i irakiska medier om
            hans svenska medborgarskap, men ingen inom de mycket påkostade
            svenska utrikesmyndigheterna verkar vara tillräckligt intresserad
            av att göra sitt jobb och följa vad som sägs om Sverige i lokala
            medier.
          </note>
          <note>
            Mannen är misstänkt för brott mot mänskligheten. Samtidigt är
            han långtidssjukskriven och uppbär bidrag från Försäkringskassan,
            på samma gång som vanliga svenska cancerpatienter som inte medverkat
            i folkmord eller människorättsbrott kastas ut och tvingas söka
            jobb.
          </note>
          <note>
            Sammanfattningsvis: klassisk socialdemokratisk politik.
          </note>
          <note>
            Det som statsrådet anför om fallet från 2019 är alldeles riktigt.
            Vad domstolen säger är att det går bra att avslå en ansökan även
            om man inte har knutit den sökande till en specifik gärning. Det
            stämmer. Men det är inte riktigt det som den här interpellationen
            handlar om. Vad den handlar om är att Migrationsverket fattar
            beslut om att inte avslå en ansökan. Migrationsverket beviljar
            en ansökan för en person på grund av att man inte har kunnat knyta
            personen till en viss gärning.
          </note>
          <note>
            Jag och migrationsministern har olika uppfattningar om det uttalande
            som Ribbenvik gjorde. För mig är det helt uppenbart att det han
            säger är att man måste kunna knyta en sådan här person till en
            viss gärning för att kunna avslå ansökan och att det var därför
            som hans ansökan seglade igenom. Vilket skulle annars skälet vara?
            Svenska myndigheter visste ju vem han var. Vad är det som har
            gått fel? Om det är så att man generellt ska avslå ansökan i sådana
            här fall, som migrationsministern påstår, är det någonting annat
            som har fallerat. Då har Migrationsverket fattat ett uppenbart
            felaktigt beslut.
          </note>
          <note>
            Nu har jag full insikt i att vi kanske inte kan stå och diskutera
            enskilda fall på det sättet. Det ska man inte göra i talarstolen,
            även om det är många som brukar använda dem som exempel för att
            peka på en större trend. Men vad är det då som gör att Migrationsverket
            i den här typen av ärenden kan bevilja medborgarskap till personer
            som har tillhört nationella arméer vilka uppenbarligen har gjort
            sig skyldiga till ganska grova människorätts ­ överträdelser?
            Vad är det som har gått fel?
          </note>
          <note type="speaker">
            Anf. 32 Justitie- och migrationsminister MORGAN JOHANSSON (S):
          </note>
          <note>
            Fru talman! Nej, vi kan inte, framför allt kan inte jag stå och
            göra bedömningar av enskilda fall. Då skulle jag göra mig skyldig
            till ministerstyre och lägga mig i sådana bedömningar som Migrationsverket
            och domstolarna ska göra. Det kan jag inte göra.
          </note>
          <note>
            Däremot kan jag förklara hur regelverket ser ut. Det ser ut på
            det sätt som jag förklarade tidigare: Om det finns en säkerhetsrisk
            beträffande en sökande och Säpo upptäcker detta och har information
            om det blir det regelmässigt nej. Sedan kan man överklaga till
            regeringen. Då är det jag som hanterar de frågorna. Jag kan försäkra
            Ludvig Aspling om att jag tar mycket allvarligt på de ärenden
            som kommer till regeringen och ser vilken information som finns
            i de enskilda ärendena. Jag har hittills aldrig gått emot Säkerhetspolisens
            rekommendation i något enskilt medborgarskapsärende i den här
            delen. Om Säkerhetspolisen säger att det finns kopplingar till
            exempelvis terrornätverk och därför avråder från medborgarskap
            blir det ett nej rakt upp och ned.
          </note>
          <note>
            Ludvig Aspling glider lite på vad det egentligen var som generaldirektören
            sa. Jag pekade på att påståendet i interpellationen om vad Mikael
            Ribbenvik sa inte är korrekt. Mikael Ribbenvik talade inte om
            något individuellt ansvar. Han uttryckte sig på ett helt annat
            sätt. Här glider Ludvig Aspling på sanningen. Det gör han förstås
            för att försöka göra en poäng. Det är inte första gången man ser
            just sverigedemokrater göra på det sättet. De tror att vi inte
            kontrollerar källan, men det gör vi ju. När vi ser ett sådant
            här påstående går vi till källan och ser vad det egentligen var
            som sas. Ni kommer inte att komma undan med den här typen av glidningar,
            utan vi kontrollerar sådant. Vi ser helt enkelt vad som egentligen
            har hänt och vad som har sagts. Generaldirektören pratar alltså
            inte om något individuellt ansvar utan uttrycker sig på ett helt
            annat sätt. Han uttrycker sig enligt min uppfattning precis om
            den praxis som gäller.
          </note>
          <note>
            Fru talman! Nej, vi ska inte ha några säkerhetsrisker som svenska
            medborgare. Vi ska inte ha folk som begått krigsbrott eller andra
            svåra brott som svenska medborgare. Det finns ett regelverk för
            detta, och det tänker vi se till att upprätthålla.
          </note>
          <note type="speaker">
            Anf. 33 LUDVIG ASPLING (SD):
          </note>
          <note>
            Fru talman! Jag kan försäkra Morgan Johansson att det inte är
            så att vi glider på sanningen här med flit. Om det är så att jag
            har missuppfattat det ber jag om ursäkt för det. Nar jag såg intervjun
            med Mikael Ribbenvik var det för mig tydligt att det var så han
            uttryckte saken, men jag kan ha missuppfattat det.
          </note>
          <note>
            Jag har en ytterligare fråga innan vi avslutar. Säkerhetspolisen
            visste vid tillfället han fick medborgarskap att Najah al-Shammari
            varit verksam inom Saddam Husseins armé delvis som general. Den
            andra omständigheten som gör den här historien lite märklig är
            att det namn som den här personen använder i Sverige inte är Najah
            al-Shammari, utan han har ett annat namn i folkbokföringen här.
          </note>
          <note>
            Det innebär att han har ansökt om medborgarskap under falsk identitet
            och att svenska myndigheter kände till detta vid det tillfälle
            de beviljade medborgarskapet. Med tanke på det problem vi har
            med falska identiteter, varför finns det inte något absolut förbud
            mot att bevilja den här typen av medborgarskap? Han har faktiskt
            ett annat namn.
          </note>
          <note type="speaker">
            Anf. 34 Justitie- och migrationsminister MORGAN JOHANSSON (S):
          </note>
          <note>
            Fru talman! Om Ludvig Aspling antyder att Säkerhetspolisen inte
            gör sitt jobb vill jag nog påstå motsatsen. Säkerhetspolisen och
            Migrationsverket har ett väldigt nära samarbete om alla de ärenden
            som vi här har att hantera.
          </note>
          <note>
            När Säkerhetspolisen upptäcker att det kan finnas oegentligheter
            slår man också larm. Min bild är den att Migrationsverket lyssnar
            väldigt noga till vad Säkerhetspolisen säger. Blir det sedan överklaganden
            går det till regeringen. Där har vi hittills i vart fall följt
            vad Säkerhetspolisen har sagt.
          </note>
          <note>
            Jag kan naturligtvis inte gå in i enskilda ärenden. Det kan jag
            inte göra. Men jag kan försäkra Ludvig Aspling om att såväl Säkerhetspolisen
            som Migrationsverket tar mycket allvarligt på den här typen av
            ärenden. Sedan beror det på vilken information man har i det enskilda
            fallet. Det är myndigheterna som ska göra den bedömningen.
          </note>
          <note>
            Ludvig Aspling tillstår sedan i debatten att han kan ha missuppfattat
            det. Det har han gjort enligt min uppfattning. Det finns ingen
            formulering om individuellt ansvar. Generaldirektören har i sitt
            uttalande hållit sig till den praxis som finns.
          </note>
          <note>
            Hade Aspling inte glidit på sanningen som han nu har gjort kanske
            den här interpellationsdebatten aldrig kommit till stånd. Återigen:
            Vi kontrollerar källorna. Påstå inte någonting i en interpellation
            som sedan visar sig inte vara sant.
          </note>
          <note>
            Interpellationsdebatten var härmed avslutad.
          </note>
          <note>
            § 10 Svar på interpellation 2019/20:171 om Kronofogde myndighete
            ns nedläggning av lokala kontor
          </note>
          <note type="speaker">
            Anf. 35 Finansminister MAGDALENA ANDERSSON (S):
          </note>
          <note>
            Fru talman! Ulla Andersson har frågat mig vilka analyser jag
            har gjort av vad försämrad service kommer att innebära för de
            m som behöver Kronofogdemyndighetens service, särskilt personlig
            service, och vad försämrad tillgång till statlig service i Hälsingland
            och Hudiksvall innebär. Hon har också frågat om jag står fast
            vid att statlig närvaro ska minska i Hälsingland och om det kommer
            att skapas fler jobb på landsbygden när den statliga servicen
            försämras.
          </note>
          <note>
            Jag har under 2019 besvarat liknande interpellationer i samma
            ämne. Frågorna är ställda mot bakgrund av att Kronofogdemyndigheten
            2018 beslutade att omlokalisera sin verksamhet från bland annat
            Hudiksvall till Gävle och Sundsvall. Under 2018 beslutade Kronofogdemyndigheten
            också att flytta ca 80 årsarbetskrafter från Stockholm till andra
            orter efter ett regeringsuppdrag.
          </note>
          <note>
            Inledningsvis vill jag åter understryka att regeringens politik
            ska kom ­ ma hela landet till del. Både landsbygd, glesbygd och
            större städer ska kunna utvecklas. Statlig närvaro är en viktig
            fråga för att hela landet ska både leva och växa. Detta är regeringen
            och samarbetspartierna överens om.
          </note>
          <note>
            Många myndigheter, däribland Kronofogd e myndigheten, ansvarar
            själva för verksamhetens organisering, inklusive sin kontorsstruktur.
            Regeringen ser emellertid att det behövs mer regional hänsyn när
            myndigheter fattar beslut om lokalisering. Regeringen har därför
            beslutat om en ny förordning om statliga myndigheters lokalisering
            som trädde i kraft den 1 juni 2019.
          </note>
          <note>
            Regeringen har också under våren 2019 gett länsstyrelserna och
            Statskontoret flera olika uppdrag att ta fram underlag som nu
            ligger till grund för fortsatt arbete med fokus på den statliga
            närvaron i landet.
          </note>
          <note>
            För att säkerställa och stärka tillgången till grundläggande
            statlig service i hela landet ansvarar Statens servicecenter från
            och med den 1 juni 2019 för en samlad organisation för lokal statlig
            service, där service avseende Skatteverket, Försäkringskassan
            och Pensionsmyndigheten ingår.
          </note>
          <note>
            I dag finns det 113 statliga servicekontor, bland annat ett i
            Hudiksvall. Med de fyra nya kontor som annonserades i regeringsför
            ­ klaringen i september 2019 blir det 117 kontor i 110 kommuner.
            Regeringen har i budgeten för 2020 tillfört medel för att etablera
            ytterligare kontor. Just nu pågår förberedelser för att servicekontoren
            också ska ge service avseende Arbetsförmedlingen.
          </note>
          <note>
            I slutet av december 2019 gav regeringen en utredare i uppdrag
            att föreslå nya orter för servicekontor. För att bidra till mer
            effektivitet och förbättrad tillgänglighet ska utredaren också
            föreslå fler myndigheters serviceverksamheter som kan samlas hos
            Statens servicecenter eller samlokaliseras med servicekontoren.
            Utredningen ska fokusera på just Kronofogdemyndigheten men även
            CSN, Lantmäteriet, Polismyndigheten och Trafikverket. Uppdraget
            ska slutredovisas den 16 november 2020. Arbetet med att utveckla
            den lokala statliga serviceorganisationen fortgår alltså.
          </note>
          <note type="speaker">
            Anf. 36 ULLA ANDERSSON (V):
          </note>
          <note>
            Fru talman! Tack, finansministern, för svaret! Precis som finansministern
            säger har vi lyft fram den här frågan flera gånger, såväl jag
            som Lars Beckman från Moderaterna. Anledningen till att vi har
            gjort det är självklart att vi är väldigt missnöjda med men också
            besvikna över det beslut som har fattat av Kronofogdemyndigheten.
          </note>
          <note>
            Det är ett helt undermåligt beslutsunderlag, inga konsekvensanalyser
            och över huvud taget ett väldigt svårbegripligt ställningstagande.
            Kronofogdemyndigheten har bestämt sig för att lägga ned lokala
            kontor i såväl Hudiksvall som Mora och Arvika och centralisera
            sin verksamhet.
          </note>
          <note>
            Verksamheten på de små lokala kontoren ska flytta till regionala
            storstäder. Ingen ort eller kommun utan högskola eller universitet
            ska kunna få ha ett kontor förlagt dit. Det är inte så att det
            finns uttalat vad det ska vara för sorts högskola eller universitet
            och vad de ska tillhandahålla för utbildning, utan det är just
            att det ska vara en högskola.
          </note>
          <note>
            Dessutom har man bestämt att ingen ort eller kommun utan 28 000
            invånare i tätorten heller ska få ha den här statliga verksamheten
            liggande där. Man hävdar också att man måste digitalisera mer.
            Det kan ju vara bra. Men digitalisering borde också kunna innebära
            decentralisering.
          </note>
          <note>
            Av de bristande beslutsunderlagen kan man förstå hur det hela
            har gått till. Men det kan man också förstå av det uttalande som
            generaldirektören gjorde i en intervju , att de ha de fått det
            politiska godkännandet innan de fattade beslutet.
          </note>
          <note>
            Det är ett beslut som drabbar Hälsingland väldigt hårt och ekonomiskt
            utsatta värst. Att försöka få hjälp på plats genom personlig service
            blir så gott som en omöjlighet då resorna blir väldigt långa och
            kostsamma. Antingen får de åka 16 mil tur och retur till Sundsvall
            eller 30 mil tur och retur till Gävle.
          </note>
          <note>
            Även företagen kommer att få det svårare att få sina pengar indrivna,
            och det kommer dessutom att bli dyrare. Förutom att den statliga
            servicen dras bort från Hälsingland och Hudiksvall och resvägarna
            blir längre blir det också en ineffektivare verksamhet. Avstånden
            för delgivning, som är en stor och omfattande verksamhet, blir
            så mycket större och restiden så mycket längre. Även lokalkännedomen
            försämras och den lokala och re ­ gionala arbetsmarknaden undergrävs.
          </note>
          <note>
            Egentligen innebär beslutet inte ens en besparing. Lokalkostnaderna
            kommer att bli högre, resvägarna betydligt längre och möjligheterna
            att åka ut på till exempel delgivning försvåras och kommer att
            ta mycket längre tid.
          </note>
          <note>
            Hudiksvalls kommun har försökt att få en dialog med myndigheten
            i efterhand, för lämpligt nog verkade myndigheten ha glömt att
            samverka inför sitt beslut. Den dialog som Hudiksvalls kommun
            har försökt att ha med myndigheten kan man konstatera har varit
            som att prata med en vägg.
          </note>
          <note>
            Socialdemokraterna gick till val på att förbättra servicen och
            den statliga närvaron och att öka antalet jobb på landsbygden.
            Men i det här fallet blir det precis tvärtom: Hela Hälsingland
            ställs som sagt utan myndighetens närvaro.
          </note>
          <note>
            Det är därför jag har ställt de här frågorna till finansministern.
            Vilka analyser har man gjort av den försämrade servicen i Hälsingland
            och Hudiksvall? Har man över huvud taget gjort någon analys från
            Finansdepartementets sida av vad det här kommer att innebära för
            den som behöver fogdens service? Jag har också frågat ministern
            om hon anser att detta skapar fler jobb på landsbygden och om
            hon står fast vid att den statliga närvaron ska minska i Hälsingland.
            Tyvärr, fru talman, verkar det vara så.
          </note>
          <note>
            Jag får återkomma i mitt nästa inlägg med anledning av de dåliga
            beslutsunderlagen.
          </note>
          <note type="speaker">
            Anf. 37 LARS BECKMAN (M):
          </note>
          <note>
            Fru talman! Tack, finansministern, för svaret! I den här frågan
            har Ulla Andersson och jag jobbat tillsammans och fortsätter att
            jobba tillsammans.
          </note>
          <note>
            Vi var och besökte Kronofogden i Hudiksvall. Vi satt ned med
            medarbetarna, och vi frågade vilka arbetsuppgifter man utför.
            Jag skulle nog säga att vi så gott man kan tog reda på om det
            här är ett bra eller ett dåligt beslut.
          </note>
          <note>
            Redan när man läser den utredning som ligger till grund för beslutet
            ser man att det finns stora brister. Men efter att ha suttit ned
            med medarbetarna blir man ännu mer förvånad.
          </note>
          <note>
            Jag tror att den som har skrivit finansministerns svar, som finansminis
            ­ tern har stått och läst upp, skulle behöva sätta sig in i verksamheten.
            Den praktiska konsekvensen av beslutet blir alltså att den som
            bor i Hudiksvall ska ta sig till ett kontor i Sundsvall för att
            sedan ta en tjänstebil och åka tillbaka till Hälsingland, uppåt
            30 mil, för att sedan, när arbetsdagen är slut, köra tillbaka
            till Sundsvall och efter det åka hem till Hudiksvall.
          </note>
          <note>
            Det är dåligt ur arbetstidssynpunkt, det är dåligt ur medarbetarsynpunkt,
            det är dåligt ur miljö- och klimatsynpunkt och det är svårt att
            se någon besparing. I den utredning som finns har man inte sagt
            att man ska säga upp någon. Det ska inte vara färre medarbetare.
            Den enda konsekvensen blir försämrad service för alla dem som
            bor i Hälsingland. Det blir sämre lokalkännedom, och det blir
            sämre personkännedom. Ur alla aspek ­ ter blir det sämre.
          </note>
          <note>
            Fru talman! Det blir inte heller någon besparing. De personer
            som jobbar i Hudiksvall behöver naturligtvis en kontorsplats i
            Sundsvall. Jag kan upplysa finansministern om att det är högre
            lokalkostnader i Sundsvall än i Hudiksvall. Det finns ingen besparing.
          </note>
          <note>
            Finansministern har skrivit under svaret till oss, där det bland
            annat sägs att man ska använda statens servicecenter. Men det
            är inte de arbets ­ uppgifterna vi pratar om. Det är inte de som
            är majoriteten av de jobb som utförs, utan det är precis som Ulla
            Andersson säger: Det handlar om delgivning och andra verksamheter.
            Det kan till exempel vara fastighetsförsäljningar. Det gjordes
            klart för oss under vårt besök i Hudiksvall att detta exempelvis
            innebär att den som ska buda på en fastighet måste ta sig till
            Sundsvall, eftersom det här sker i Kronofogdens lokaler.
          </note>
          <note>
            Den som är i behov av tjänsterna, den som är skuldsatt och behöver
            komma i kontakt med Kronofogden , kanske inte ens har pengar för
            att ta sig till Sundsvall. Det är naturligtvis därför de här personerna
            finns i Kronofogdens register; de har en väldigt dålig ekonomi.
          </note>
          <note>
            I en tidigare interpellationsdebatt sa finansministern: Jag kan
            inte styra myndigheterna. Regeringen kan inte bestämma kontorslokaliseringen.
          </note>
          <note>
            Nu har jag noterat att regeringen har gjort en överenskommelse
            med Centerpartiet när det gäller Arbetsförmedlingen. Där har man
            i regleringsbrev sagt till Arbetsförmedlingen att den ska finnas
            närvarande i hela landet. Uppenbarligen är det så att finansministern
            och regeringen inte behöver vara viljelösa, utan de kan i regleringsbrev
            beordra sina myndigheter att agera.
          </note>
          <note>
            Om finansministern tyckte att det här var en viktig fråga och
            att det skulle finnas en god samhällsservice i Hälsingland skulle
            man alltså i ett regleringsbrev kunna agera precis på samma sätt
            som man har gjort med Arbetsförmedlingen.
          </note>
          <note>
            Min enkla fråga är: Kommer finansministern att agera?
          </note>
          <note type="speaker">
            Anf. 38 Finansminister MAGDALENA ANDERSSON (S):
          </note>
          <note>
            Fru talman! Många av de synpunkter som Lars Beckman och Ulla
            Andersson framför är synpunkter på saker som varken Sveriges regering
            eller Sveriges riksdag styr över. Det är sådant som Kronofogdemyndigheten
            själv styr över. Dessa frågor tror jag är bäst lämpade att ställa
            till Kronofogdemyndigheten och dess generaldirektör. Det finns
            goda möjligheter för riksdagsledamöter att på olika sätt göra
            detta.
          </note>
          <note>
            Det handlar till exempel om att personer som arbetar i Hudiksvall
            och ska utföra arbete där först behöver åka till kontoret i Sundsvall
            för att sedan åka tillbaka. Om man har arbetet organiserat på
            det sättet på Kronofogdemyndigheten eller inte bör naturligtvis
            diskuteras med Kronofogdemyndighetens generaldirektör. Jag kan
            berätta från min erfarenhet av att vara överdirektör på Skatteverket
            att så jobbade vi i alla fall inte där.
          </note>
          <note>
            Detta är två frågor. Den ena handlar om arbetstillfällena, och
            den andra handlar om servicen. Vad gäller servicen är det i genomsnitt
            tre besök om dagen på Kronofogdemyndighetens kontor i Hudiksvall.
            Det har varit ett stadigt minskande antal besök.
          </note>
          <note>
            Kronofogdemyndigheten för nu intensiva diskussioner med servicekontorsstrukturen
            om möjligheterna att ingå där. Det är också en av de saker som
            personen som ska se över servicekontorsnätet arbetar med. Det
            här är en av de myndigheter som man tittar närmare på när det
            gäller möjligheten att ingå i servicekontorsnätet.
          </note>
          <note>
            Servicekontor finns i Hudiksvall, så om det är så att Kronofogdemyndigheten
            kommer att ingå i den strukturen försämras inte servicen för personer
            i Hudiksvall. Den kan tvärtom komma att förbättras eftersom servicekontoret
            har bättre öppettider än Kronofogdens kontor i Hudiksvall.
          </note>
          <note type="speaker">
            Anf. 39 ULLA ANDERSSON (V):
          </note>
          <note>
            Fru talman! Finansministern kan inte styra över om personalen
            i Hudiksvall ska behöva åka till Sundsvall på morgonen eller inte
            – det förstår vi också.
          </note>
          <note>
            Men det är ändå så att finansministern har godkänt beslutet redan
            från början på de bristfälliga beslutsunderlag som har funnits
            – helt utan konsekvensanalyser.
          </note>
          <note>
            Jag har aldrig någonsin hört någon förklara hur man ens har kommit
            fram till att det måste vara 28 000 invånare i en tätort för att
            Kronofogdemyndigheten ska ha sin service där. Jag har aldrig någonsin
            hört någon förklara varför det måste finnas en högskola i kommunen
            för att Kronofogdemyndigheten ska ha sin service där.
          </note>
          <note>
            Vi kan se att i Uppsala, där man har ett universitet, har Kronofogdemyndigheten
            stora besvär att rekrytera personal. Men i Hudiksvall, där man
            har distansutbildning från Högskolan i Gävle, har man inga problem
            alls med att rekrytera personal. Beslutsunderlaget håller helt
            enkelt inte ihop.
          </note>
          <note>
            Visst, man har tre till fem spontanbesök per dag i Hudiksvall.
            Det är spontanbesök. Men man har ju också helt andra arbetsuppgifter,
            till exempel delgivning. Man är ute på 250–300 ärenden i veckan.
            Det är ärenden som hjälper människor som är skuldsatta, för när
            Kronofogden kommer dit inser de att de har stora problem. Ibland
            är det till och med så att man löser ut det hela och kan fixa
            en avbetalningsplan.
          </note>
          <note>
            Nu kommer det att bli längre resor och högre kostnader. Företag
            kommer kanske ibland till och med att få avstå indrivning på grund
            av att det blir dyrare att driva in de pengar som behövs för att
            betala skulden.
          </note>
          <note>
            I Hudiksvall är det nästan lika många gäldenärer som i Sundsvall.
            Ändå är det en självklarhet att det är just Hudiksvall och Hälsingland
            som ska stå utan servicen från Kronofogden. Man kan säga att det
            är lite av en diskriminering både mot borgenärer och gäldenärer
            om ett så pass stort landskap som Hälsingland blir utan kronofogdekontor.
            Småland, till exempel, har fyra kontor. Skåne, som är väldigt
            litet till ytan, har tre. Halland har två, och Bohuslän har två
            om man räknar in Göteborg. Till och med ett litet landskap som
            Blekinge har ett kontor, och det tycker jag att de ska ha. Men
            jag tycker också att Hälsingland borde få ha det.
          </note>
          <note>
            Jag tycker att det vore fint om finansministern kunde säga som
            det väl egentligen är – ja, vi har godkänt det här beslutet, och
            därför kommer det att ligga fast – i stället för att gömma sig
            bakom Kronofogdemyndigheten. Jag tycker också att hon kunde erkänna
            att beslutsunderlagen kanske inte var så bra.
          </note>
          <note>
            Vi har fattat ett flertal beslut efteråt där vi försökt få myndigheter
            att inse att de ska vara placerade runt om i hela landet. Då kanske
            man kunde uppdra till Kronofogdemyndigheten att titta över detta
            beslut en gång till – eller, som Lars Beckman sa, titta över regleringsbrevet
            och ge en tydlig styrsignal: Nu får ni nog ta en annan väg här.
          </note>
          <note>
            Digitalisering kan lika gärna innebära decentralisering. Dessutom
            borde en verksamhet som ska bli dyrare av en flytt inte vara något
            som en finansminister gillar.
          </note>
          <note>
            Jag tycker att det finns hur många anledningar som helst att
            ändra det här beslutet. Det finns inget som säger att beslutet
            är bra. Jag rekommenderar återigen en läsning av de undermåliga
            beslutsunderlagen och av de politiska inriktningsbeslut som regeringen
            har fattat och som går på tvärs mot det här beslutet. Man kan
            ändra sig. Det kan också bli bra. Det skulle bli himla bra för
            Hälsingland.
          </note>
          <note type="speaker">
            Anf. 40 LARS BECKMAN (M):
          </note>
          <note>
            Fru talman! Om man vill att det ska finnas en god samhällsservice
            och en statlig närvaro i hela Sverige ska man naturligtvis som
            minister och regering agera när myndigheten går emot den viljan.
            Eller så, fru talman, tycker man att det är bra. Stå då upp för
            det, precis som Ulla Andersson säger!
          </note>
          <note>
            Det är 5 200 gäldenärer i Hälsingland som berörs av det här beslutet.
            I Sundsvall är det ungefär lika många.
          </note>
          <note>
            När det gäller fastighetsförsäljningarna, som jag nämnde i mitt
            inlägg, är det ungefär ett försäljningstillfälle i månaden i Hudiksvall
            med fyra till sex försäljningar där man måste vara på plats. Det
            är klart att det blir en försämring om man sedan måste resa till
            Sundsvall.
          </note>
          <note>
            Jag tycker ändå att finansministern kan ge uttryck för om hon
            tycker att detta är ett bra eller dåligt beslut. Går det i linje
            med regeringens och dess samarbetspartiers ambitioner att staten
            ska ha en hög närvaro? Stå då upp för det och säg att ni tycker
            att det är bra att Kronofogden lämnar Hälsingland och att 5 200
            gäldenärer får längre till sin myndighet!
          </note>
          <note>
            Säg annars: Nej, vi tycker inte att det är bra att det blir en
            sämre statlig närvaro. Vi tycker att det är dåligt att det blir
            en sämre statlig service. Precis så agerade ni med Arbetsförmedlingen.
            Där har det såvitt jag förstått gått ut en tydlig styrsignal från
            regeringen: Ni ska inte lägga ned kontor. Ni ska till och med
            öppna kontor. Det ska finnas en statlig närvaro.
          </note>
          <note>
            Jag skulle vilja veta om finansministern tycker att detta är
            ett bra eller ett dåligt beslut.
          </note>
          <note type="speaker">
            Anf. 41 Finansminister MAGDALENA ANDERSSON (S):
          </note>
          <note>
            Fru talman! Låt mig vara mycket tydlig mot Ulla Andersson: Detta
            är inte ett beslut som godkänns eller inte godkänns av regeringen.
            Kontorsstrukturen är någonting som Kronofogdemyndigheten fattar
            självständiga beslut om. Är det alltså ett beslut som regeringen
            godkänt? Svaret är nej. Detta är självständiga beslut för generaldirektören.
          </note>
          <note>
            Vilka riktlinjer som Kronofogdemyndigheten har för sin kontorsstruktur
            är generaldirektören bäst skickad att svara på. Det finns goda
            möjligheter för riksdagsledamöter att ställa de frågorna till
            myndigheten. Det är inte så att en minister gömmer sig bakom detta,
            utan det är så här regelverket ser ut.
          </note>
          <note>
            Däremot är regeringen tydlig med att myndigheter, inklusive Kronofogdemyndigheten,
            ska ge service i hela landet och också att det ska finnas jobb
            i hela landet. Kronofogdemyndigheten har också flyttat 80 årsarbetskrafter
            från Stockholm till andra delar av landet.
          </note>
          <note>
            För Lars Beckman vill jag påpeka att Moderaterna under alla de
            år då man satt i alliansregeringen inte lade sig i enskilda myndigheters
            kontorsstruktur. Vi såg också under de åren att antalet statliga
            jobb i landet krympte. Det är inte heller så att Moderaterna,
            vad jag känner till, i riksdagen föreslår att riksdag och regering
            ska ta över kontorsstrukturen på enskilda myndigheter. Därmed
            faller Lars Beckmans kritik tämligen platt till marken.
          </note>
          <note>
            Den här regeringen har varit tydlig gentemot myndigheter med
            att det ska finnas både god service och arbetstillfällen i hela
            landet. Jag kan också konstatera att antalet statliga arbetstillfällen
            i Gävleborgs län, där Hudiksvall ligger, under de senaste tio
            åren har ökat med 10 procent. Det är naturligtvis en välkommen
            utveckling.
          </note>
          <note>
            Jag hoppas naturligtvis också att de diskussioner som nu förs
            mellan Kronofogdemyndigheten och Statens servicecenter faller
            väl ut, så att det finns möjligheter för medborgare runt om i
            hela Sverige att ta del av den goda servicen från Kronofogdemyndigheten
            via servicekontoren.
          </note>
          <note type="speaker">
            Anf. 42 ULLA ANDERSSON (V):
          </note>
          <note>
            Fru talman! I regleringsbrevet för Arbetsförmedlingen skriver
            reger ­ ingen att Arbetsförmedlingen ska erbjuda likvärdig service
            i hela landet för arbetssökande och arbetsgivare. Arbetsförmedlingen
            ska också säkerställa en fungerande verksamhet i hela landet,
            står det.
          </note>
          <note>
            Det är väl klart att regeringen, om den så vill, kan styra hur
            myndigheter ska förlägga sin service till medborgarna. Och visst
            är det så att detta beslut är förankrat politiskt. I alla fall
            har generaldirektören sagt det, innan hon gick ut och talade om
            att det här skulle ske.
          </note>
          <note>
            Riktlinjer är generaldirektörens beslut, säger finansministern.
            Ja, så är det. Men man kan ju från en regerings sida tycka att
            riktlinjer är fel och i ett regleringsbrev påtala att man inte
            tycker att en statlig verksamhet ska bedrivas så att orter utan
            28 000 människor i tätorten ska stå utan statlig service eller
            att kommuner utan högskola ska göra det.
          </note>
          <note>
            Detta är inte ett rimligt beslut, och det går på tvärs mot vad
            Socialdemokraterna gick till val på. Jag tycker att det är märkligt
            att man inte kan styra bättre utifrån det man säger politiskt.
            Jag skulle vilja säga att det är ett svek. Varför ska ett landskap
            som Hälsingland ställas utan denna service? Det drabbar såväl
            borgenärer som gäldenärer. Det är företag som kommer att få svårare
            att få betalt, och det är gäldenärer som kommer att få svårare
            att bli av med sin skuld. Det kommer att öka kostnaderna för myndighetens
            verksamhet, och det kommer att öka kostnaderna för dem som är
            beroende av servicen.
          </note>
          <note>
            Man kan decentralisera verksamhet. Det borde man göra i det här
            fallet. Hudiksvall och Hälsingland behöver statlig service.
          </note>
          <note type="speaker">
            Anf. 43 Finansminister MAGDALENA ANDERSSON (S):
          </note>
          <note>
            Fru talman! Ja, det ska finnas god statlig service från alla
            myndigheter runt om i hela landet. Kronofogdemyndigheten är en
            viktig myndighet, och självklart ska det finnas god service. Den
            kan ges digitalt och per telefon, och självklart kan det också
            finnas behov av personliga besök.
          </note>
          <note>
            Här har regeringens inriktning att det ska finnas god service
            i hela landet varit väldigt tydlig. Det är därför vi har byggt
            ut servicekontoren och nu också tittar över möjligheten att hjälpa
            fler myndigheter att kunna bli del av den strukturen. Vi har också
            centraliserat den till mer av en samordnad organisation, jämfört
            med hur det var tidigare, för att på ett bättre sätt kunna utveckla
            den.
          </note>
          <note>
            Nu säger Ulla Andersson att detta kommer att leda till en sämre
            service i Hudiksvall, men vi vet ju inte utfallet än. Om Kronofogdemyndigheten
            blir en del av servicecenterorganisationen kan ju öppettiderna
            utökas via servicekontoren, och då finns det fler möjligheter
            att göra spontanbesök än vad det gör i dag.
          </note>
          <note>
            Interpellationsdebatten var härmed avslutad.
          </note>
          <note>
            § 11 Svar på interpellation 2019/20:228 om välfärdsbedrägerier
            med samordningsnummer
          </note>
          <note type="speaker">
            Anf. 44 Finansminister MAGDALENA ANDERSSON (S):
          </note>
          <note>
            Fru talman! Mikael Strandman har frågat mig om samordningsnummer.
            Han undrar bland annat om de problem som rapporterats kring samordningsnummer
            inte kräver skyndsamma åtgärder samt varför inte en större informations-
            och utbildningsinsats har gjorts för att förklara och upplysa
            om vad ett samordningsnummer är.
          </note>
          <note>
            Det är uppenbart att kunskapen om samordningsnummer är mycket
            låg i samhället och att den behöver bli bättre. Regeringen beslutade
            därför redan 2017 om ett uppdrag till Skatteverket att bland annat
            vidta åtgärder för att förbättra kunskapen om samordningsnumren
            hos olika aktörer och hos enskilda. Inom ramen för detta uppdrag
            har Skatteverket bland annat inhämtat och tagit del av andra myndigheters
            och organisationers erfarenhe ­ ter av samordningsnummer.
          </note>
          <note>
            Flera åtgärder vidtogs även av Skatteverket för att förbättra
            och utöka den information som myndigheten själv tillhandahåller
            om samordningsnummer. Skatteverket har också haft flera nätverksmöten
            tillsammans med andra myndigheter där gemensamma frågor om samordningsnummer
            har diskuterats, och insatser har genomförts för att förbättra
            dagens hantering av numren.
          </note>
          <note>
            Den debatt som har varit om samordningsnummer den senaste tiden
            visar dock att det fortfarande finns skäl att klargöra vad ett
            samordningsnummer är och vad det inte är.
          </note>
          <note>
            Samordningsnummer är en identitetsbeteckning för personer som
            inte är eller har varit folkbokförda i Sverige. Ett samordningsnummer
            kan tilldelas efter begäran av en myndighet om den myndigheten
            i sin verksamhet behöver ett nummer för att undvika personförväxling
            eller för att utbyta information om personen med andra myndigheter
            eller organisationer.
          </note>
          <note>
            Ett samordningsnummer ger inte några rättigheter eller förmåner
            i sig. Det är inte samordningsnumret som berättigar till utbetalningar
            från välfärdssystemen eller ger rätt till hälso- och sjukvård
            i Sverige. Samordningsnumret är inte ett arbetstillstånd och ger
            inte heller rätt att resa in i Sverige eller att vistas här. Ett
            samordningsnummer är dessutom inte tillräckligt för att någon
            ska kunna öppna ett bankkonto.
          </note>
          <note>
            Samordningsnummer fyller däremot en viktig funktion genom att
            bland annat tillgodose myndigheters behov av en identitetsbeteckning
            för personer som inte är eller har varit folkbokförda i Sverige
            men som ändå behöver registreras .
          </note>
          <note>
            Systemet med samordningsnummer har dock brister i dag, och reger
            ­ ingen har tillsatt en utredning som ska göra en större översyn
            av systemet. Men åtgärder behöver också vidtas tidigare än så.
            Regeringen har därför nyligen remitterat en promemoria med förslag
            som syftar till att skärpa systemet med samordningsnummer. Det
            handlar bland annat om att perso ­ ner med samordningsnummer ska
            kunna avregistreras automatiskt efter fem år om ett fortsatt behov
            av numret inte har anmälts. En enskild som anmäler ett fortsatt
            behov kan då behöva inställa sig personligen.
          </note>
          <note>
            Samtliga personer som tilldelats samordningsnummer före 2016
            ska enligt förslaget avregistreras vid utgången av 2021, om inte
            en myndighet eller den enskilde har anmält att det finns ett fortsatt
            behov av numret. Avregistrering ska även kunna ske när det finns
            särskilda skäl för det, till exempel om en person har tilldelats
            ett nummer på felaktiga grunder. Vidare införs krav på att aktuell
            kontaktadress till den enskilde ska anmälas till Skatteverket.
          </note>
          <note>
            De förslag som nu har remitterats innebär sammantaget en omstart
            av hela systemet med samordningsnummer. Omstarten görs på ett
            ordnat sätt med hänsyn till behovet av att undvika personförväxlingar
            och att behålla historisk information.
          </note>
          <note type="speaker">
            Anf. 45 MIKAEL STRANDMAN (SD):
          </note>
          <note>
            Fru talman! Tack för svaren, finansministern! De visar dock att
            reger ­ ingen inte har en ärlig vilja att komma till rätta med
            de stora problem som det nonchalanta utfärdandet av samordningsnummer
            ger upphov till.
          </note>
          <note>
            Samordningsnummer tillkom för att svenska myndigheter skulle
            kunna hantera utländska medborgare i sina system. Så länge det
            användes för att utländska medborgare skulle kunna fullgöra sina
            skyldigheter mot staten var kanske kravet på identitet inte särskilt
            viktigt. Det handlade ju om att de utländska medborgarna skulle
            kunna betala skatt och så vidare. Men i samma stund som innehavaren
            av samordningsnumret kunde börja använda det för att via andra
            intyg tillgodogöra sig välfärdstjänster blev kravet på en säker
            identifikation och en unik identitet jätteviktigt.
          </note>
          <note>
            Finansministern säger i sitt svar att samordningsnummer i sig
            inte ger rätt till välfärdsförmåner och andra rättigheter. Ingen
            har påstått något annat. Precis som med personnummer krävs det
            andra typer av intyg för att få ta del av välfärdsförmånerna.
            Det är alltså ett ganska konstigt uttalande. Ett personnummer
            ger inte tillgång till exempelvis sjukersättning eller arbetslöshetsersättning.
            Det måste alltid kombineras med någon annan form av intyg. På
            samma sätt är det med samordningsnummer.
          </note>
          <note>
            Sverige har i dag stora problem med ett parallellsamhälle. Utländska
            medborgare utnyttjas under slavliknande förhållanden, seriösa
            företag som följer lagar och regler konkurreras ut och dessutom
            sker enorma välfärdsbedrägerier, som är en av orsakerna till att
            de som verkligen behöver samhällets stöd inte får det. Samordningsnummer
            är en viktig komponent i den kedja som har lett till att parallellsamhället
            har skapats. Samordningsnummer är ett grundfundament för det.
          </note>
          <note>
            Det första man måste göra för att komma till rätta med detta
            Skugg ­ sverige och dessa välfärdsbedrägerier är att fastställa
            en unik och säker identitet på de människor som befinner sig i
            och verkar i landet. Det måste ske genom personlig inställelse,
            legitimation och biometriska data.
          </note>
          <note>
            Givetvis måste även resten av länkarna i kedjan styras upp. Till
            exempel måste myndigheter kunna meddela varandra när felaktigheter
            upptäcks. Myndigheterna måste kunna följa upp intyg av olika slag,
            till exempel för att se att det verkligen finns en riktig anställning
            bakom anställningsintyget, att det inte är fejkat. När en arbetsgivare
            i dag ansöker om någon form av anställningsstöd hos Arbetsförmedlingen
            kollar Arbetsför ­ medlingen inte ens att det finns ett årsbokslut
            hos företaget, att det verkligen finns en verksamhet. Alla delar
            i kedjan måste styras upp.
          </note>
          <note>
            Den så kallade omstart som finansministern talar om kommer enligt
            polisen, företrädare för Skatteverket och andra experter inte
            att ge annat än marginella effekter. Större delen av samordningsnumren
            utfärdas nämligen inte på grund av att en enskild person kontaktar
            Skatteverket för att få ett samordningsnummer. Beställning av
            samordningsnummer görs i stället av arbetsgivare som säger att
            man har anställt en person som man ska betala ut lön till och
            att man därför begär ett samordningsnummer av Skatteverket.
          </note>
          <note>
            Även andra myndigheter är med och skapar de här samordningsnumren.
          </note>
          <note type="speaker">
            Anf. 46 Finansminister MAGDALENA ANDERSSON (S):
          </note>
          <note>
            Fru talman! Skulle man via samordningsnumren helt kunna stoppa
            att människor utnyttjas under slavliknande förhållanden eller
            välfärdsbedrägerierna borde systemet naturligtvis avskaffas omedelbart.
            Det är dock inte min bedömning. Mycket av den brottslighet som
            vi ser i dag beror inte på samordningsnummer. Det är helt andra
            saker som ligger bakom. Väldigt mycket av den brottslighet och
            det utnyttjande som vi ser i dag skulle fortsätta även om vi inte
            hade samordningsnummer.
          </note>
          <note>
            Bedömningen är att de välfärdsbedrägerier som har sin grund i
            att personer har samordningsnummer är försumbara, enligt Delegationen
            för korrekta utbetalningar . Det kan bekräftas av de uppgifter
            som riksdagens utredningstjänst har tagit fram om att Försäkringskassan
            betalar ut 56 miljoner kronor till personer med samordningsnummer.
            Vi får alltså anta att det mesta är korrekta utbetalningar. I
            relation till andra bedrägerier när det gäller välfärdssystemen
            kan det alltså inte röra sig om annat än en marginell företeelse.
          </note>
          <note>
            Att kräva personlig inställelse för att få samordningsnummer
            skulle göra det komplicerat för många myndigheter, eftersom en
            inte oväsentlig andel av samordningsnumren ges till personer som
            inte befinner sig i Sverige, som aldrig har befunnit sig i Sverige
            och som inte heller har för avsikt att befinna sig i Sverige.
            Man kan ändå behöva ha kontakt med svenska myndigheter. Det är
            myndigheters behov av samordningsnummer som styr vem som behöver
            ett sådant.
          </note>
          <note>
            Med det förslag på omstart av systemet som regeringen har föreslagit
            kommer en majoritet av de samordningsnummer som i dag finns att
            löpan ­ de raderas från systemet. Det blir en tydlig förändring
            från hur det är i dag när samordningsnummer är eviga och Skatteverket
            inte har möjlighet att radera dem om man upptäcker felaktigheter.
            Det är konstigt att det har kunnat vara på det sättet.
          </note>
          <note type="speaker">
            Anf. 47 MIKAEL STRANDMAN (SD):
          </note>
          <note>
            Fru talman! Återigen: Samordningsnumren i sig är inte det enda
            som måste rättas till, utan det behöver även alla andra kedjor
            i systemet. Vi ska dock ha klart för oss att det har delats ut
            900 000 samordningsnummer sedan millennieskiftet. Man räknar med
            att vid 45 procent av dessa har man inte en säkert fastställd
            identitet.
          </note>
          <note>
            Jag tycker att det är lite absurt att vi ska stå här i kammaren
            och debattera huruvida folkbokföring ska ske och att landet ska
            kunna veta vilka personer som är här och får utnyttja systemet.
            Det ska vara korrekt. Detta borde inte vara föremål för debatt
            här, utan det är en administrativ teknikalitet som egentligen
            bara borde fungera. Här låter det nästan som om vi diskuterar
            huruvida det är viktigt eller inte att vi kan fastställa vilka
            personerna i Sverige är och om de har en eller flera identiteter.
          </note>
          <note>
            Flera experter, företrädare för såväl polisen som Skatteverket
            och andra, säger att den omstart som ni gör inte kommer att få
            annat än marginella effekter. Det som dessa experter säger behöver
            göras kan delas upp i tre steg.
          </note>
          <note>
            Först och främst måste vi kunna fastställa identiteten och se
            till att det är en unik identitet, att inte en person kan ha tio
            olika identiteter. Sedan måste naturligtvis även myndigheterna
            kunna prata med varandra när de upptäcker ett fel hos någon person.
            Det får de inte göra i dag på grund av sekretessen, vilket de
            kriminella utnyttjar. Slutligen måste myndigheterna även följa
            upp och göra efterkontroller. Om ett företag exempelvis ansöker
            om anställningsstöd för en person måste man göra en efterkontroll
            för att se att det verkligen handlar om en riktig anställning
            och inte en fejkad sådan.
          </note>
          <note>
            Det som möjliggör allt detta, hela parallellsamhället och det
            Skugg ­ sverige som vi har, är den nonchalanta inställningen att
            dela ut samord ­ ningsnummer utan att kräva personlig inställelse
            eller att personen upp ­ visar giltig identitetshandling och att
            man inte har biometriska data.
          </note>
          <note>
            Min fråga till finansministern är: Kommer ni att göra en plan
            för hur ni på sikt ska komma till rätta med detta? Jag förstår
            att man inte kan göra det här över en kort tidsperiod eftersom
            det handlar om så många nummer, men man måste ändå börja planera
            för hur man ska få ordning på svensk folkbokföring.
          </note>
          <note type="speaker">
            Anf. 48 Finansminister MAGDALENA ANDERSSON (S):
          </note>
          <note>
            Fru talman! Det här var mer än lovligt förvirrat. Mikael Strandman
            tycks ha uppfattningen att alla som har samordningsnummer befinner
            sig i Sverige. Så är det inte. Han säger att vi behöver folkbokföring
            och ha register över vilka som befinner sig här.
          </note>
          <note>
            Hela idén med samordningsnummer är att de ges till personer som
            inte befinner sig långvarigt i Sverige. Bor man i Sverige är man
            folkbokförd och då har man personnummer. Har man ett samordningsnummer
            är man inte stadigvarande i Sverige. Det är omöjligt. Är man stadigvarande
            i Sverige och bor här är man folkbokförd och har ett personnummer.
          </note>
          <note>
            Det finns visserligen brister i folkbokföringen, och den behöver
            stramas upp. Regeringen har varit tydlig med det gentemot Skatteverket
            och gett dem nya verktyg och nya resurser för att folkbokföringen
            ska bli bättre. Det är viktigt att människor är korrekt folkbokförda
            och att man har koll på vilka som befinner sig i landet.
          </note>
          <note>
            Oj, vad konstigt att det finns människor med ostyrkt identitet
            som har ett samordningsnummer! Det är inte så konstigt om man
            vet varför det förhåller sig så. Det är ju för att polisen behöver
            ha koll på personer som kan befinna sig i Sverige eller är misstänkta
            för brott i Sverige men där man inte har styrkt identiteten. Anledningen
            till att vi har samordningsnummer med ostyrkt identitet är alltså
            för att underlätta polisens arbete, till exempel när en person
            är misstänkt för ett brott i Sverige eller sitter häktad i Sverige.
          </note>
          <note>
            Om personer med samordningsnummer har ostyrkt identitet framgår
            detta mycket tydligt i registren, så att de inte riskerar att
            sammanväxlas med personer som har samordningsnummer som är styrkta.
          </note>
          <note>
            Att man behöver ha bättre koll på vilka som får anställningsstöd
            kan jag till fullo hålla med om. Det har dock ingenting med frågan
            om samordningsnummer att göra.
          </note>
          <note>
            Jag tror verkligen inte att vi ska vara naiva. Det låter som
            om Mikael Strandman menar att om vi stramar upp systemet med samordningsnummer
            kommer vi att kunna bekämpa skuggsamhället i Sverige. Det är viktigt
            att ha ordning och reda på samordningsnummer på ett annat sätt
            än vad vi har i dag, men vi ska inte tro att detta kommer att
            lösa problemet med skuggsamhället. Där behövs helt andra resurser,
            såsom bättre kontroll, bättre samarbete mellan myndigheter och
            ökade resurser till hela rättskedjan. Regeringen arbetar precis
            med detta.
          </note>
          <note type="speaker">
            Anf. 49 MIKAEL STRANDMAN (SD):
          </note>
          <note>
            Fru talman! Om samordningsnummer kan användas för att tillskansa
            sig olika välfärdstjänster måste finansministern ändå vara överens
            med mig om att det är viktigt att det går att fastställa identiteten
            på personen i fråga. En person ska heller inte kunna tillskansa
            sig tio olika identiteter. Våra system är inte tänkta att hantera
            en sådan situation.
          </note>
          <note>
            Visst förstår jag att en hel del av dessa samordningsnummer gäller
            personer som inte befinner sig i Sverige. Men när det gäller de
            som verkar i Sverige och kan utnyttja välfärdsförmåner och liknande
            måste vi ändå kunna veta vilka de är och att de har rätt till
            det här.
          </note>
          <note>
            Jag håller med om att det finns en massa andra saker som vi också
            behöver styra upp. Exempelvis måste vi, som jag sa tidigare, lätta
            på sekretessen mellan myndigheter. När en felaktighet uppstår
            måste de kunna larma till en annan myndighet. Man måste också
            kunna kontrollera mycket mer noggrant att det verkligen finns
            riktiga företag bakom anställningarna när företag ansöker om olika
            former av anställningsstöd.
          </note>
          <note>
            Om man inte styr upp att det finns en säker identitet på dem
            som verkar i Sverige kan vi nog inte lösa de andra delarna i kedjan.
          </note>
          <note type="speaker">
            Anf. 50 Finansminister MAGDALENA ANDERSSON (S):
          </note>
          <note>
            Fru talman! Självklart ska vi ha identitet på dem som har samordningsnummer,
            om det inte handlar om ett samordningsnummer där polisen eller
            andra myndigheter behöver det i exempelvis brottsbekämpande syfte.
            Därför har myndigheter skyldighet att kontrollera identitet på
            personer som man begär samordningsnummer till. Denna kontroll
            behöver uppenbarligen skärpas hos vissa myndigheter.
          </note>
          <note>
            Däremot låter det återigen på Mikael Strandman som om samordningsnummer
            ger rättigheter till välfärdstjänster. De ger inga som helst rättigheter
            till några välfärdstjänster. Alla myndigheter som exempelvis ger
            sjukvård, eller Försäkringskassan som betalar ut olika stöd, har
            naturligtvis en skyldighet att ha koll på om personerna har rätt
            till att få dem, oavsett om de har samordningsnummer eller personnummer.
            Det är inte så att alla människor som har personnummer också har
            rätt till välfärdstjänster eller olika former av stöd eller bidrag.
          </note>
          <note>
            Det är naturligtvis oacceptabelt om personer har flera olika
            identiteter. Därför har Skatteverket infört en ny applikation
            i sina datasystem så att man inte ska kunna använda samma identitetshandlingar
            för att få ut flera olika samordningsnummer. Därutöver behöver
            polisen fortsätta sitt intensiva arbete för att bekämpa olika
            former av brottslighet, inklusive att personer befinner sig illegalt
            i Sverige.
          </note>
          <note>
            Interpellationsdebatten var härmed avslutad.
          </note>
          <note>
            § 12 Svar på interpellation 2019/20:255 om problem med samordningsnummer
          </note>
          <note type="speaker">
            Anf. 51 Finansminister MAGDALENA ANDERSSON (S):
          </note>
          <note>
            Fru talman! Niklas Wykman har frågat mig varför jag inte har
            presenterat några förslag som innebär att samtliga samordningsnummer
            i närtid återkallas och verifieras i syfte att få kontroll över
            problematiken och om jag har för avsikt att återkomma med ytterligare
            och mer effektfulla åtgärder framgent för att stoppa missbruket
            av samordningsnummer.
          </note>
          <note>
            Jag välkomnar den debatt som varit om samordningsnummer den senaste
            tiden och de frågor som Niklas Wykman nu har ställt. Det är uppenbart
            att kunskapen om samordningsnummer är mycket låg i samhället,
            och det finns därför skäl att klargöra vad ett samordningsnummer
            är och vad det inte är.
          </note>
          <note>
            Samordningsnummer är en identitetsbeteckning för personer som
            inte är eller har varit folkbokförda i Sverige. Ett samordningsnummer
            kan tilldelas efter begäran av en myndighet om den myndigheten
            i sin verksamhet behöver ett nummer för att undvika personförväxling
            eller för att utbyta information om personen med andra myndigheter
            eller organisationer.
          </note>
          <note>
            Ett samordningsnummer ger inte några rättigheter eller förmåner
            i sig. Det är inte samordningsnumret som berättigar till utbetalningar
            från välfärdssystemen eller ger rätt till hälso- och sjukvård
            i Sverige. Samordningsnumret är inte ett arbetstillstånd och ger
            inte heller rätt att resa in i Sverige eller att vistas här. Ett
            samordningsnummer är dessutom inte tillräckligt för att någon
            ska kunna öppna ett bankkonto.
          </note>
          <note>
            Samordningsnummer fyller däremot en viktig funktion genom att
            bland annat tillgodose myndigheters behov av en identitetsbeteckning
            för personer som inte är eller har varit folkbokförda i Sverige
            men som ändå behöver registreras. Detta behov finns även om det
            råder osäkerhet om personens identitet, exempelvis när en person
            ska registreras i misstankeregistret eller i beskattningsdatabasen.
          </note>
          <note>
            För cirka hälften av alla samordningsnummer råder osäkerhet om
            personens identitet, och myndigheternas behov av dessa så kallade
            ostyrkta samordningsnummer är således inte obetydligt. Det framgår
            dock tydligt i folkbokföringsregistret vilka nummer som är styrkta
            och vilka som inte är styrkta.
          </note>
          <note>
            Men systemet har i dag brister, och det är nödvändigt att strama
            upp reglerna för att våra register ska innehålla korrekt och aktuell
            information. Samordningsnummer ska vara korrekt utfärdade, och
            personer som felaktigt har tilldelats ett nummer ska avregistreras.
          </note>
          <note>
            Finansdepartementet har därför nyligen remitterat en promemoria
            med förslag som syftar till att skärpa systemet med samordningsnummer.
            Det handlar bland annat om att personer med samordningsnummer
            ska kunna avregistreras automatiskt efter fem år om ett fortsatt
            behov av numret inte har anmälts. En enskild som anmäler ett sådant
            fortsatt behov kan då behöva inställa sig personligen. Samtliga
            personer som tilldelats samordningsnummer före 2016 ska enligt
            förslaget avregistreras vid utgången av 2021 om inte en myndighet
            eller den enskilde har anmält att det finns ett fortsatt behov
            av numret.
          </note>
          <note>
            Men avregistrering ska även kunna ske tidigare än så. Skatteverket
            föreslås kunna besluta om avregistrering om det finns särskilda
            skäl för det, till exempel om en person har tilldelats ett nummer
            på felaktiga grunder. Vidare införs krav på att aktuell kontaktadress
            till den enskilde ska anmälas till Skatteverket.
          </note>
          <note>
            De förslag som nu har remitterats innebär sammantaget en omstart
            av hela systemet med samordningsnummer. Omstarten görs på ett
            ordnat sätt med hänsyn till behovet av att undvika personförväxlingar
            och att behålla historisk information.
          </note>
          <note>
            Avslutningsvis vill jag nämna att regeringen även har tillsatt
            en utredning som ska se över hela systemet med samordningsnummer.
            Utredningen redovisar sitt uppdrag senast den 1 april 2021.
          </note>
          <note type="speaker">
            Anf. 52 NIKLAS WYKMAN (M):
          </note>
          <note>
            Fru talman! Sverige har en rad problem, utmaningar och större
            och mindre kriser att hantera. Jag är den förste att vara ödmjuk
            inför att en finansminister i det läget är både stressad och pressad.
            Magdalena Andersson har haft ansvar för Sverige sedan slutet av
            2014. Det var inte så att Sverige då var ett perfekt och problemfritt
            land, men problemen har sedan Magdalena Andersson blev finansminister
            accelererat i hög takt.
          </note>
          <note>
            En del av det, fru talman, beror givetvis på saker som har hänt
            i omvärlden bortom Magdalena Anderssons påverkan. Mycket beror
            dock på att Magdalena Andersson inte har agerat eller har agerat
            senfärdigt.
          </note>
          <note>
            I frågan om samordningsnummer är det svårt att tro på finansminis
            ­ terns framställning, det vill säga att dessa nummer inte skulle
            ha någon betydelse för att få tillgång till välfärdstjänster och
            att de mer eller mindre skulle vara helt ofarliga. Detta är svårt
            att tro på mot bakgrund av den verklighet vi har, fru talman,
            och den rapportering som alla kan ta del av i medierna där polis,
            tull och andra myndigheter säger att en och samma person kan ha
            flera olika identiteter och att hundratusentals personer har en
            ostyrkt identitet.
          </note>
          <note>
            Om de här numren inte hade någon betydelse för välfärdstjänster
            och tillgång till det svenska samhället eller möjligheten att
            genom brott och bedrägerier tillskansa sig fördelar i och utnyttja
            det svenska samhället är det väldigt konstigt att det är en så
            hög efterfrågan på dessa nummer. Varför vill så många människor
            ha numren? Varför handlas det och fuskas med numren om de inte
            har något värde?
          </note>
          <note>
            Det är alldeles uppenbart att finansministern inte ser verkligheten
            som den är när hon hävdar att det är bra att vi har den här debatten
            eftersom det finns en brist på fakta. Finansministern har ju i
            medierna tydligt hävdat att jag och andra som har uppfattningen
            att vi behöver styra upp systemet mer noggrant saknar kunskap
            och så vidare.
          </note>
          <note>
            Fru talman! Det är inte så trovärdigt att det är vår kunskap
            som brister. Det är nämligen alldeles uppenbart att de här numren
            används för att på olika sätt tillskansa sig fördelar, begå brott
            mot människor eller på olika sätt utnyttja det svenska samhället
            på ett sätt som det inte är tänkt. Detta skapar stor osäkerhet.
          </note>
          <note>
            Fru talman! Det som kanske allra mest talar emot finansministerns
            egen retorik är ju att hon – trots att dessa nummer inte sägs
            vara så viktiga, inte spelar någon roll och inte har någon betydelse
            – väljer att gå fram med förslag som vi har argumenterat för och
            gör en åtstramning av systemet. Det hänger inte ihop.
          </note>
          <note>
            Min samlade bedömning är att svenska folket är mycket trötta
            på den typen av politisk retorik. Här är det alldeles uppenbart
            att vi har ett problem, och jag är den förste att berömma finansministern
            för att man nu åtgärdar delar av problemet.
          </note>
          <note>
            Jag vill ha den här debatten för att ge ett erbjudande om att
            åtgärda hela problemet. Två saker behövs uppenbart i samordningsnummersystemet:
            dels att man gör en riktig omstart och verifierar alla identiteter
            som finns i systemet, dels att man ser till att det inte går att
            manipulera och fuska. Man bör införa något slags biometri i systemet
            så att samma person inte kan ha flera nummer och så att man så
            långt det är möjligt vet vem som har vilket nummer.
          </note>
          <note>
            Bemöt då inte det, finansministern, med att det finns undantagsfall
            och att det finns personer som polisen behöver kontroll över och
            så vidare! Det är ju nästan 1 miljon sådana här nummer som är
            utdelade på olika sätt, och alla är inte av det slaget.
          </note>
          <note>
            Jag sträcker här i dag ut en hand för att vi ska införa biometri
            i systemet. Vidare ska vi verifiera alla nummer och inte bara
            de dryga två tredjedelar som finansministern har föreslagit.
          </note>
          <note type="speaker">
            Anf. 53 Finansminister MAGDALENA ANDERSSON (S):
          </note>
          <note>
            Fru talman! Jag vill börja med att påpeka att ungefär hälften
            av samordningsnumren är ostyrkta. Det syns tydligt i registren
            om ett samordningsnummer är styrkt eller ostyrkt. De ostyr k ta
            samordningsnum ren är i huvudsak begärda av till exempel polisen
            som behöver dem för personer som är misstänkta för brott i Sverige.
          </note>
          <note>
            Niklas Wykman säger att människor vill ha dessa nummer. Då vill
            jag bara understryka att det är myndigheter som begär ut samordningsnummer
            och inga andra.
          </note>
          <note>
            Däremot är det viktigt att vi har kontroll över våra register,
            vilket jag också påpekar, och därför är det viktigt att vi gör
            en omstart av samordningsnumren. Detta innebär att alla samordningsnummer
            automatiskt kommer att avregistreras om det inte är så att man
            begär att de ska finnas kvar.
          </note>
          <note>
            Om vi genom att helt avskaffa systemet med samordningsnummer
            skulle komma till rätta med de problem som vi har i Sverige med
            människor som arbetar svart, utnyttjar våra välfärdssystem och
            välfärdstjänster och ägnar sig åt grov organiserad brottslighet
            skulle jag vara den först a att förespråka det. Min bedömning
            är dock att många av de problem som i dag förknippas med samordningsnummer
            inte har sitt ursprung i samord ­ ningsnumren. Även utan samordningsnummer
            skulle människor på olika sätt försöka fuska med välfärdssystemen,
            komma i åtnjutande av välfärdstjänster de inte har rätt till,
            arbeta svart och ägna sig åt annan kriminell verksamhet.
          </note>
          <note>
            Vi behöver fokusera på det som är grunden i problemet. Därför
            behöver vi en bättre samordning mellan brottskämpande myndigheter,
            och vi behöver se till att polisen och hela rättskedjan har alla
            de resurser som man behöver.
          </note>
          <note>
            Jag delar helt Niklas Wykmans uppfattning att det är orimligt
            att personer har olika identiteter. Identifieringen av dem som
            har styrkta samordningsnummer behöver också stramas upp. Här har
            Skatteverket bedrivit ett arbete med andra myndigheter för att
            skärpa sin kontroll. Man har infört en ny applikation så att det
            inte ska gå att använda samma identitetshandling till flera olika
            samordningsnummer. Det är ett arbete som jag gärna ser att våra
            myndigheter utvecklar för att bedöma vad de anser är det allra
            mest effektiva sättet att gå vidare.
          </note>
          <note type="speaker">
            Anf. 54 NIKLAS WYKMAN (M):
          </note>
          <note>
            Fru talman! Det finns ett uttryck som är att man gör något med
            en dåres envishet. Det brukar betyda att man hävdar något trots
            att man är överbevisad om att det är fel sak att göra.
          </note>
          <note>
            När finansministern envist håller fast vid att samordningsnummer
            är något som inte är eftersträvansvärt för den enskilde att ha,
            att det är något som myndigheter utfärdar, kan man säga att hon
            hävdar det med en dåres envishet. Om det bara var något som myndigheter
            vill dela ut och som människor inte vill ha, då skulle det inte
            finnas en marknad för att köpa sådana nummer. Då skulle det inte
            finnas människor som vill tillskansa sig 10–20 sådana nummer.
            Det är ju för att dessa nummer används på ett sätt som det kanske
            inte är tänkt att de ska användas på och åtnjuter en legitimitet
            som kanske är större än lagstiftarna tänkt sig som de är attraktiva.
            Om man inte förstår det eller vill ta det till sig är det såklart
            svårt att möta problemen med tillräcklig kraft.
          </note>
          <note>
            Numren används alltså på ett annat sätt än det är tänkt, vilket
            gör att de har ett större värde än det är tänkt. Det i sin tur
            gör att kriminella och andra som vill utnyttja samhället, eller
            bara skaffa sig en plats i det svenska samhället som de egentligen
            inte har rätt till, vill skaffa sig den typen av nummer. Om man
            inte vill ta det till sig är det såklart svårt att bemöta problemet.
          </note>
          <note>
            Däremot har finansminister Magdalena Andersson alldeles rätt
            i att bättre ordning på samordningsnumren inte löser Sveriges
            problem. Sverige har ju många problem, och Sverige har svåra problem.
            Vi läser om ungdomar som drabbas av helt orimliga rånbrott. Vi
            läser om pensionärer som trots att de jobbat hela livet inte får
            ihop sin ekonomi. Vi har en mycket stor mängd människor som kommit
            till Sverige som står väldigt långt från arbetsmarknaden. Vi har
            stora brister i välfärdssystemen. Vi har växande sjukvårdsköer.
            Vi har den lägsta tillväxten per person i Europeiska unionen.
            Vi har snart den högsta arbetslösheten i EU trots att vi skulle
            ha den lägsta. Sverige har massiva problem, och de problemen har
            vuxit mycket snabbt under åren då Magdalena Andersson varit finansminister.
          </note>
          <note>
            Alldeles självklart löser man inte detta genom att bara skapa
            ordning i folkbokföringen eller samordningsnummersystemet. Det
            är ingen som tror eller hävdar det. Men att man har många problem
            och svåra problem är inget argument för att inte försöka lösa
            något av dem. Tvärtom bör man då rulla ut reformpaket på reformpaket
            och åtgärder på åtgärder, åtstramning på åtstramning och satsning
            på satsning för att lösa de problem man har.
          </note>
          <note>
            Det är alldeles självklart, fru talman, att Sveriges problem
            inte löses genom någon quickfix eller genom att göra en sak. Det
            är förminskande för regeringen och för Sverige att vi har en finansminister
            som påstår att oppositionen eller någon annan hävdar att så skulle
            vara fallet. Det är alldeles självklart att det inte är så.
          </note>
          <note>
            Sverige står inför ett mycket stort behov av tuffa politiska
            åtgärder och prioriteringar. Men, fru talman, om man inte har
            ordning på de mest grundläggande systemen – samordningsnummer,
            folkbokföring – är det svårt att lösa andra problem. När vi lever
            i ett land där vi inte längre vet vem som är vem, där man inte
            kan styrka sin identitet eller där man kan intyga att man har
            flera identiteter, blir det svårt för välfärden att ha koll. Då
            blir det svårt att ha koll på bidragssystemen. Då blir det till
            slut svårt att hyra ut lokaler, driva företag och skapa arbeten,
            för man vet inte vem som är vem.
          </note>
          <note>
            Vi såg senast i förrgår rapportering om att 200 000 personer
            anses vara folkbokförda på ett felaktigt eller kanske till och
            med kriminellt sätt. Här behöver vi skapa ordning, Magdalena Andersson,
            inte för att det löser alla problem men för att det är en förutsättning
            för att lösa många av de problem som Sverige har och som finansministern
            delvis har orsakat och nu behöver hantera.
          </note>
          <note type="speaker">
            Anf. 55 Finansminister MAGDALENA ANDERSSON (S):
          </note>
          <note>
            Fru talman! Vad gäller samordningsnumren låter det faktiskt som
            om jag och Niklas Wykman är helt eniga.
          </note>
          <note>
            Anledningen till att jag så ofta upprepar vad samordningsnummer
            inte är och att de inte ger dessa rättigheter är just att det
            tycks finnas en utbredd missuppfattning om vad samordningsnummer
            är. Därför tar jag alla tillfällen som över huvud taget finns
            i akt att upplysa så många som möjligt om vad samordningsnummer
            inte är.
          </note>
          <note>
            Det jag kanske är mest oroad över är det finns små arbetsgivare
            som nu har personer med samordningsnummer anställda som tror att
            det innebär att dessa personer också har rätt att vistas och arbeta
            i Sverige och som därmed faktiskt begår en illegal handling och
            riskerar att bli dömda för det. Här tycker jag att det är oerhört
            viktigt att vi använder alla tillfällen vi har att sprida informationen
            om samordningsnummer.
          </note>
          <note>
            Det är därför jag med en dåres envishet upprepar detta gång på
            gång – inte för att jag inte tror att det finns några missuppfattningar
            utan för att reda ut alla missuppfattningar. Därför välkomnar
            jag också denna debatt och de skriverier som varit om samordningsnumren.
          </note>
          <note>
            Jag delar också Niklas Wykmans uppfattning att vi behöver ha
            bättre kontroll i våra register när det gäller både folkbokföringen,
            där vi också har tillfört register, och samordningsnumren. Det
            är därför vi föreslår en omstart av hela det systemet. Vi behöver
            ha ordning och reda i våra register i Sverige.
          </note>
          <note>
            Problemen med felaktig folkbokföring är ett reellt problem också
            vad gäller våra välfärdsutbetalningar, för de allra flesta välfärdsutbetalningar
            från Försäkringskassan är bosättningsbaserade och utgår från folkbokföringen.
            Det har dock inget med samordningsnumren att göra eftersom man
            per definition inte är folkbokförd om man har samordningsnummer.
          </note>
          <note>
            Utbetalningarna från våra välfärdssystem till personer med samordningsnummer
            rör sig om 50 miljoner kronor. Det är alltså inte där de stora
            bedrägerierna mot välfärdssystemen i Sverige sker, utan det är
            på helt andra vägar.
          </note>
          <note type="speaker">
            Anf. 56 NIKLAS WYKMAN (M):
          </note>
          <note>
            Fru talman! Finansminister Magdalena Andersson är varmt välkommen
            till skatteutskottet och ska också komma dit vid ett annat tillfälle
            för att prata om folkbokföringen, där vi också har allvarliga
            problem.
          </note>
          <note>
            Fru talman! Som jag sa i början välkomnar jag det regeringen
            nu gör. Man kan alltid, särskilt i opposition, säga att den borde
            gjort mer och gjort det tidigare och så vidare. Men jag tycker
            att det är bra, det regeringen nu gör – att den skaffar sig ökad
            kontroll över samordningsnumren. Jag kan kanske överraska finansministern
            genom att säga att de åtgärder som regeringen nu gör, om de genomförs
            på det sätt som regeringen beskriver, långsiktigt kommer att lösa
            de problem vi har och förhindra att vi hamnar i vår nuvarande
            situation en gång till.
          </note>
          <note>
            Det regeringen inte gör i sitt förslag är att hantera alla de
            problem vi har i dag. Ungefär 300 000 sådana här nummer kommer
            det att råda stor osäkerhet kring under många år även efter ett
            genomförande av regeringens förslag.
          </note>
          <note>
            Det finns också en allvarlig brist, och det är att man inte inför
            biometri i systemet, det vill säga att man inte säkerställer att
            en person aldrig på något sätt kan ha mer än en identitet genom
            irisavtryck, fingeravtryck och andra saker som vi har i våra pass.
            Det vore inte orimligt att vi i samordningsnumren i så stor utsträckning
            som möjligt hade lika god information som vi har i våra pass.
            Detta är inte alltid eller varje gång möjligt för en person som
            vistas en dag i Sverige och ska betala skatt och så vidare här,
            absolut inte, men man kan utforma lagstiftningen på ett bra sätt.
          </note>
          <note>
            Jag räcker därför ut en hand till finansministern. Låt oss göra
            denna typ av biometrisk information tillgänglig och ta tag inte
            bara i de flesta samordningsnummer utan också i de 285 000 nummer
            som inte blir kontrollerade. Det är min uppmaning till finansministern
            att göra detta.
          </note>
          <note>
            I övrigt önskar jag trevlig helg.
          </note>
          <note type="speaker">
            Anf. 57 Finansminister MAGDALENA ANDERSSON (S):
          </note>
          <note>
            Fru talman! De kraftfulla åtgärder som regeringen vidtar för
            att skapa bättre kontroll i våra register över samordningsnummer
            ser jag inte som slutstation utan tvärtom som ett led i ett arbete
            med samordningsnumren som kommer att behöva fortsätta. I det finns
            också en utredning som ser över hela systemet med samordningsnummer.
          </note>
          <note>
            Att införa biometri är en fråga som vi inte har tittat närmare
            på. Det skulle behövas en grundlig analys av vad det skulle betyda
            för våra myndigheter och de behov som våra myndigheter har. Men
            det är en fråga som jag är beredd att diskutera vidare tillsammans
            med andra frågor.
          </note>
          <note>
            Samtidigt är det viktigt att säga att de administrativa resurser
            som vi lägger på att strama upp samordningssystemet också måste
            vägas mot vad som är mest effektivt för att bekämpa olika former
            av brottslighet – i förhållande till att lägga mer pengar på polisen,
            till exempel. Detta är en avvägning som vi hela tiden behöver
            göra när vi jobbar med dessa frågor: Var är det mest effektivt
            att lägga pengarna?
          </note>
          <note>
            En del av de förslag som Moderaterna har haft i debatten är inte
            vid en första anblick det uppenbart mest effektiva sättet att
            använda resurserna när vi vill uppnå det som jag är säker på att
            vi har som gemensamt intresse, nämligen att med full kraft bekämpa
            alla olika former av brottslighet. Trevlig helg!
          </note>
          <note>
            Interpellationsdebatten var härmed avslutad.
          </note>
          <note>
            § 13 Svar på interpellation 2019/20:296 om rätten att studera
            för personer med funktionsvariationer
          </note>
          <note type="speaker">
            Anf. 58 Statsrådet MATILDA ERNKRANS (S):
          </note>
          <note>
            Fru talman! Ilona Szatmari Waldau har frågat mig hur jag avser
            att säkerställa att studenter med funktionsnedsättning får det
            stöd de behöver för att kunna studera på högskola och universitet.
          </note>
          <note>
            Den svenska högskolan ska vara välkomnande för alla som har förutsättningar
            att klara högskolestudier, oavsett bakgrund, kön eller funktionsnedsättning.
            Det är därför positivt att allt fler studenter tar del av de stöd
            som finns att få.
          </note>
          <note>
            Universitet och högskolor får avsätta 0,3 procent av sina utbildningsanslag
            för särskilt pedagogiskt stöd, inklusive teckenspråkstolkning,
            för studenter med funktionsnedsättning. Utöver det ta kan lärosätena
            ansöka hos Stockholms universitet om bidrag för de kostnader som
            överstiger 0,3 procent av anslaget. Totalt betalades det 2019
            ut 90 miljoner kronor för pedagogiskt stöd i form av anteckningsstöd,
            teckenspråkstolkning, mentorsstöd och handledning. Detta är den
            högsta summa som har betalats ut hittills för detta ändamål. Vid
            varje lärosäte finns minst en samordnare som stöder studenter
            med funktionsnedsättning.
          </note>
          <note>
            Utöver det pedagogiska stödet kan studenter också få hjälp med
            anpassad kurslitteratur från Myndigheten för tillgängliga medier.
            Det finns 27 miljoner k ronor per år avsatta för detta ändamål.
            Dessutom finns det också ett särskilt utbildningsstöd från Specialpedagogiska
            skolmyndighe ­ ten, SPSM, som lärosätena kan ansöka om. Stödet
            omfattar knappt 6 miljoner kronor per år och erbjuds studerande
            med svåra rörelsehinder eller psykiska eller neuropsykiatriska
            funktionsnedsättningar. Myndigheten har tagit upp frågan om utformningen
            av stödet vid dialog med Utbildningsdepartementet.
          </note>
          <note>
            Universitets- och högskolerådet, UHR, har enligt sin instruktion
            i uppgift att motverka diskriminering och på andra sätt främja
            lika rättigheter och möjligheter inom högskolan. Därför fick UHR
            2018 i uppdrag att sprida goda exempel på åtgärder för att öka
            tillgängligheten och motverka diskriminering av studenter med
            funktionsnedsättning.
          </note>
          <note>
            Jag är väldigt mån om att systemet ska fungera så bra som möjligt
            för de studenter med funktionsnedsättning som söker stöd. För
            regeringen är det viktigt att fler personer med olika typer av
            funktionsnedsättningar söker sig till högre utbildning och att
            de under sin studietid få r det stöd de behöver för att slutföra
            sina studier. Det handlar både om den enskilde studentens rätt
            att studera och om vikten av att ta till vara alla människor på
            arbetsmarknaden. Det ta är alltså en viktig fråga för oss , och
            jag kommer därför att noga följa utvecklingen inom området.
          </note>
          <note type="speaker">
            Anf. 59 ILONA SZATMARI WALDAU (V):
          </note>
          <note>
            Fru talman! Jag vill tacka statsrådet Matilda Ernkrans för svaret.
            Min fråga var: Hur avser statsrådet att säkerställa att studenter
            med funktionsnedsättning får det stöd de behöver för att kunna
            studera på högskola och universitet? Det svar jag fått besvarar
            egentligen inte frågan. Vi får veta vad regeringen vill och vad
            som görs i dag och att statsrådet noga följer utvecklingen inom
            området.
          </note>
          <note>
            Det är naturligtvis bra att regeringen och statsrådet är överens
            med mig om att det är viktigt att personer med olika typer av
            funktionsnedsättningar söker sig till högre utbildning och att
            de under sin studietid ska få det stöd de behöver för att kunna
            slutföra sina studier. Men hur säkerställer reger ­ ingen och
            statsrådet att alla får det stöd de behöver, vid sidan av uppdraget
            till UHR? Och vad innebär det egentligen att noga följa utvecklingen
            inom området?
          </note>
          <note>
            Vi vet till exempel redan i dag att de medel som Specialpedagogiska
            skolmyndigheten har till sitt förfogande inte räcker. Myndigheten
            har tvingats sätta ett tak per timme. Det täcker inte kostnaden,
            och man beviljar inte heller alla ansökningar.
          </note>
          <note>
            Vi vet också att det finns brister ute på våra högskolor när
            det gäller både den fysiska och den psykiska tillgängligheten.
            De studenter som behöver anpassad litteratur, till exempel personer
            med synnedsättning, har ibland svårt att få tag på litteraturen
            och får merkostnader. Lokalerna är inte alltid anpassade efter
            de behov som studenterna har; det kan till exempel gälla mer avskilda
            tentamensmöjligheter.
          </note>
          <note>
            Statsrådet nämner det stöd som högskolorna själva kan använda,
            0,3 procent av sitt anslag, och att mer kan sökas via Stockholms
            universitet. Som statsrådet själv nämnde har trycket på Stockholms
            universitet ökat, och mer pengar betalas ut.
          </note>
          <note>
            Även om allt stöd är bra är det fler studenter som blir berättigade
            till stödet. Antalet ökar kraftigt, så 0,3 procent av anslaget
            ska nu räcka till väldigt många fler. Statsrådet får upplysa mig
            om vad taket för Stockholms universitets extrastöd kan vara. Vi
            ser redan tendenser till att pengarna inte räcker och att studenterna
            inte får det stöd som de borde ha rätt till.
          </note>
          <note>
            Den som på grund av sin funktionsnedsättning studerar i långsammare
            takt kan få studiemedel för detta. Det innebär en större låneskuld
            än vad en person som studerar i full takt får för samma utbildning.
            Den som studerat i långsammare takt kan få det extra lånet avskrivet,
            men eftersom man söker det efteråt finns det ingen garanti för
            detta. Jag tror att även detta, risken för en högre skuldsättning,
            kan vara ett hinder för den som vill studera.
          </note>
          <note>
            Mellan 2008 och 2018 ökade antalet studenter som fick stöd för
            psykisk funktionsnedsättning från 700 till över 6 000. Det är
            jättebra att fler och fler studenter får rätt till stöd, men antalet
            personer med funktionsnedsättning på våra lärosäten har troligtvis
            inte ökat. De som får stöd i dag är de som tidigare studerade
            utan stöd och kanske i många fall misslyckades.
          </note>
          <note>
            Ett avhopp är ett misslyckande för studenten men också för lärosätet
            och samhället. Troligtvis kostar det också samhället, och inte
            bara studenten, ganska mycket.
          </note>
          <note>
            Jag vill egentligen upprepa min fråga: Hur avser statsrådet att
            säkerställa att studenter med funktionsnedsättning får det stöd
            de behöver för att kunna studera på högskola och universitet i
            framtiden?
          </note>
          <note type="speaker">
            Anf. 60 Statsrådet MATILDA ERNKRANS (S):
          </note>
          <note>
            Fru talman! Jag vill börja med att säga att jag är mycket väl
            medveten om de utmaningar som studenter med funktionsnedsättning
            kan möta i sina studier. Det är viktigt att högskolan är välkomnande
            för alla som kan klara högskolestudier och att det finns en god
            tillgänglighet och stödinsatser på lärosätena.
          </note>
          <note>
            Jag valde att svara på frågan om hur vi säkerställer att detta
            fungerar genom att ge ett väldigt heltäckande svar om alla de
            stödinsatser som finns vid våra universitet och högskolor. Detta
            är något som är mycket bredare än det viktiga stöd som SPSM kan
            ge.
          </note>
          <note>
            Men med detta sagt vill jag också säga att Specialpedagogiska
            skolmyndigheten, SPSM , ännu inte har inkommit med sitt budgetäskande.
            Det gör de den 1 mars, och när det är gjort kommer vi naturligtvis
            att titta på det. Frågan om att ge pengar i budget är lite tidigt
            väckt just nu, men det betyder inte att det inte är angeläget
            att tala om alla studenters tillgång till högskolor och universitet.
          </note>
          <note>
            Jag vill också vara noga med att universitet och högskolor aktivt
            ska främja och bredda rekryteringen till högskolan – det ska de
            göra utöver att de ska se till att de möter studenter med funktionsnedsättningar
            på ett klokt och bra sätt och att dessa studenter får en bra studietid
            och klarar av sin utbildning. Samhället behöver helt enkelt ta
            vara på alla de talanger som finns, som vill och kan ta sig an
            högre utbildning. Också för att klara de utmaningar vi har när
            det gäller framtidens kompetensförsörjning behöver vi få bukt
            med mycket av den snedrekrytering som finns i fråga om högre utbildning.
          </note>
          <note>
            Jag har gett UKÄ ett uppdrag att utvärdera hur lärosätena jobbar
            med breddad rekrytering. Det är en analys som jag ser fram emot
            att ta del av för att få inspiration till nya åtgärder för att
            se till att vi har högskolor och universitet som är tillgängliga
            och välkomnande för alla.
          </note>
          <note>
            Det skulle vara intressant att veta vad riksdagsledamoten Szatmari
            Waldau och Vänsterpartiet vill göra för att bredda rekryteringen
            av studenter till högre utbildning.
          </note>
          <note type="speaker">
            Anf. 61 ILONA SZATMARI WALDAU (V):
          </note>
          <note>
            Fru talman! Jag är nöjd med det svar jag har fått från statsrådet
            när det gäller vad vi gör i dag. Där var interpellationssvaret
            väldigt täckande. Men när det finns brister måste vi också prata
            om hur vi kan åtgärda dem. Jag tror kanske inte att vi är helt
            oöverens om vikten av att åtgärda bristerna. Vi är inte heller
            oöverens om hur viktigt det är att bredda rekryteringen till högre
            utbildning.
          </note>
          <note>
            Att bryta snedrekryteringen till högre utbildning är en av Vänsterpartiets
            hjärtefrågor inom området högre utbildning. Där spelar inte bara
            funk ­ tionsnedsättningar roll. Också etnisk bakgrund, ekonomiska
            faktorer, klass och kön påverkar om man söker till en högre utbildning
            eller inte. Detta påverkar vilka möjligheter man har inom akademin
            och vilka utbildningar man söker. Det påverkar i fråga om man
            söker vidare till forskarutbildning, och det påverkar vilka möjligheter
            man har att verka inom akademin i ett yrke.
          </note>
          <note>
            Vi behöver arbeta på bred front utanför och inom akademin för
            att bryta snedrekryteringen och få fler – både personer med funktionsnedsättning
            och andra – att söka till högre utbildning.
          </note>
          <note>
            Ska vi specifikt kunna öka antalet studenter med funktionsnedsättning
            på högskolan krävs det inte bara åtgärder inom högskolan, vilka
            är nog så viktiga. Det krävs också stora åtgärder inom grundskolan
            och gymnasie ­ skolan. Vi vet att det är många unga med framför
            allt neuropsykiatriska funktionsnedsättningar som kallas för hemmasittare
            – jag tycker inte att det är ett bra ord. De går inte till skolan
            eftersom skolan inte klarar av att hantera deras specifika funktionsnedsättning.
            De väljer att stanna hemma. Det är en otrolig utmaning. Hur ska
            dessa personer kunna söka till hög ­ skolan när de inte går i
            gymnasiet? De kanske inte ens går i grundskolan.
          </note>
          <note>
            Detta leder vidare till hur högskoleprovet är utformat för att
            passa personer med funktionsnedsättning. Det finns vissa utmaningar
            med högskoleprovet när det gäller hur personer med funktionsnedsättning
            ska kunna göra det och när de får göra det.
          </note>
          <note>
            Jag återkommer egentligen till min fråga. Det är, som sagt var,
            jättebra att det har getts uppdrag till UKÄ och att statsrådet
            inväntar det svaret. Men vilka tankar har statsrådet i dag om
            hur man ska kunna uppnå en större rekryteringsbas när det gäller
            högskolan och hur vi ska kunna se till att alla som befinner sig
            på högskolan har exakt samma förutsättningar att klara av sina
            studier?
          </note>
          <note type="speaker">
            Anf. 62 Statsrådet MATILDA ERNKRANS (S):
          </note>
          <note>
            Fru talman! Som jag sa är jag medveten om de utmaningar som studenter
            med funktionsnedsättningar kan ha och möta i sina studier. Jag
            tycker att det är viktigt att regeringen kan få på plats en hel
            del nya åtgärder inte minst för att i hela utbildningskedjan stärka
            möjligheten för människor med funktionsnedsättningar att få del
            av den kunskap de har rätt till. Det handlar också om möjligheten
            att ta sig vidare till högre utbildning.
          </note>
          <note>
            En viktig nyckel och del i detta är bland annat att vi nu i samarbetet
            i mitten av svensk politik kan gå fram med att förstärka NPF-kunskaperna
            i våra lärarutbildningar. Detta är något som våra lärarstudenter
            ska få en mycket större kunskap och kännedom om, för det är något
            som man har nytta av i varje klassrum.
          </note>
          <note>
            Jag är också väldigt glad över att vi kan fortsätta att jobba
            med att se till att vi har högre utbildning i hela landet. Vi
            kan jobba vidare med distansutbildningar av olika slag.
          </note>
          <note>
            I svaret på frågan från Ilona Szatmari Waldau ville jag, som
            sagt, verk ­ ligen visa bredden av de insatser som finns för att
            stötta människor med funktionsnedsättningar så att de kan ta till
            sig och genomföra sina studier inom högskola och universitet.
            Det var också ett sätt för mig att visa reger ­ ingens och mitt
            fortsatta engagemang i denna fråga. Det är nämligen väl ­ digt
            viktigt att vi har högskolor och universitet som är välkomnande
            för alla som kan klara sina högskolestudier, och det oavsett kön,
            bakgrund eller funktionsnedsättning.
          </note>
          <note>
            Jag tycker att det uppdrag som har getts till UKÄ om breddad
            rekryte ­ ring är viktigt. Jag tycker också att det arbete som
            Universitets- och hög ­ skolerådet gör är viktigt. De har som
            uppgift att motverka diskri ­ minering och på andra sätt främja
            lika rättigheter och möjligheter inom högskolan. Bland annat fick
            de i uppdrag att sprida goda exempel på genomförda åtgärder i
            syfte att minska diskriminering och öka till ­ gängligheten. De
            goda exemplen finns samlade i rapporten En högskola för alla ,
            som kom i höstas. Där finns ett sextiotal goda exempel. Det handlar
            om allt från infor ­ mationsinsatser för studenter till kompetens
            ­ utveckling av personal. Sam ­ lingen innehåller även exempel
            på hur organisation, rutiner och teknik kan utvecklas för att
            öka tillgängligheten.
          </note>
          <note>
            Det vore intressant att höra om ledamoten har hunnit ta del av
            den rapporten. Jag tycker själv att det finns väldigt mycket som
            våra högskolor och universitet kan fortsätta att utveckla för
            att bättre kunna möta studenter med funktionsnedsättningar.
          </note>
          <note type="speaker">
            Anf. 63 ILONA SZATMARI WALDAU (V):
          </note>
          <note>
            Fru talman! Jag har tagit del av den rapporten. Vi vet att det
            finns brister som behöver åtgärdas. Det är dem vi debatterar här
            i dag. Vi har kanske inte riktigt hittat de åtgärderna. Därför
            vill jag säga att Vänsterpartiet i en motion har föreslagit att
            det ska tillsättas en utredning som har ett helhetsperspektiv
            på frågan om tillgänglighet till universitet och högskolor för
            personer med funktionsnedsättning. Vi får se hur majoriteten kommer
            att ställa sig till den motionen när den behandlas i kammaren.
          </note>
          <note>
            Och i vårt budgetförslag, som tyvärr föll, finns förslag om att
            lägga 1 000 kronor extra på varje helårsstudent för att öka högskolornas
            budget. Det hade också ökat möjligheten att göra särskilda insatser
            för studenter med funktionsnedsättning. Det är precis som i den
            grundläggande utbildningen: Har man mer resurser för den ordinarie
            utbildningen är det oftast färre som behöver extra insatser. En
            satsning på varje student kan då innebära att färre behöver insatser.
            Det är precis som det är i grund- och gymnasieskolan: Ju mindre
            pengar man har per elev, desto fler behöver extra insatser. Det
            är också därför som vi i Vänsterpartiet nu gör en extra satsning
            på välfärden med mer pengar till kommunerna, så att de inte behöver
            göra nedskärningar i skolan. Nedskärningar i skolan drabbar alltid
            dem som har störst problem med att nå målen.
          </note>
          <note type="speaker">
            Anf. 64 Statsrådet MATILDA ERNKRANS (S):
          </note>
          <note>
            Fru talman! Låt mig vara tydlig med att den svenska högskolan
            ska vara välkomnande och ett möjligt val för alla som har förutsättningar
            att klara högskolestudier, oavsett bakgrund, kön eller funktionsnedsättning.
            Det är en viktig utgångspunkt för mig som socialdemokrat och som
            ansvarigt statsråd. Jag ser därför väldigt positivt på att det
            är allt fler studenter som tar del av det stöd som finns att få.
          </note>
          <note>
            Regeringen avsätter årligen särskilda medel för studenter med
            funk ­ tionsnedsättningar för att de ska få stöd i sina studier.
            Jag är mycket mån om att detta system ska fungera så bra som möjligt
            för studenter med funktionsnedsättning. Jag tänker ge detta mitt
            fortsatta engagemang. Det är viktigt att vi tar vara på alla de
            talanger som finns och som har möjlighet och vilja och som älskar
            att studera på en högre utbildning. Vi behöver dem i vårt starkare
            samhälle.
          </note>
          <note>
            Interpellationsdebatten var härmed avslutad.
          </note>
          <note>
            § 14 Svar på interpellation 2019/20:282 om arbetsmiljö i naturområden
            med rovdjur
          </note>
          <note type="speaker">
            Anf. 65 Arbetsmarknadsminister EVA NORDMARK (S):
          </note>
          <note>
            Fru talman! Lars Beckman har frågat mig dels hur regeringens
            arbetsmiljöstrategi med en nollvision mot dödsolyckor och med
            förebyggande av arbetsplatsolyckor är förenlig med att arbetsgivaren
            inte kan påverka antalet vargar i ett område, det vill säga arbetsmiljön,
            dels vilka åtgärder genom exempelvis lagstiftning eller genom
            styrning av Arbetsmiljöverket jag avser att vidta för att förbättra
            det förebyggande arbetet mot arbetsplatsolyckor relaterade till
            rovdjur för personer som arbetar i skogen.
          </note>
          <note>
            Regeringens arbetsmiljöstrategi för åren 2016–2020 syftar till
            att ge arbetsmiljöarbetet en långsiktig inriktning, samtidigt
            som den innehåller konkreta åtgärder inom tre prioriterade områden.
            Sammantaget skapar strategin på detta sätt en plattform för det
            framtida arbetet och politikutvecklingen på området. Regeringen
            har gett Statskontoret i uppdrag att göra en utvärdering av strategin
            som styrmedel. Resultatet ska utgöra ett underlag för regeringens
            utformning av en ny arbetsmiljöstrategi.
          </note>
          <note>
            Arbetsgivaren har ansvar för arbetsmiljön. De grundläggande kraven
            på arbetsgivarens ansvar för arbetsmiljön och arbetsmiljöarbetet
            läggs fast i lagstiftningen. I tillägg till lagstiftningen och
            tillsynen av denna har dock arbetsmarknadens parter viktiga uppgifter
            för att främja en god arbetsmiljö.
          </note>
          <note>
            I propositionen En hållbar rovdjurspolitik från 2013 anges att
            varg och andra stora rovdjur ska ha gynnsam bevarandestatus samtidigt
            som tamdjurhållning inte påtagligt försvåras och socioekonomisk
            hänsyn ska tas.
          </note>
          <note>
            Både människa och rovdjur ska kunna leva i Sverige. Därför är
            det viktigt att vi gör vad vi kan på alla plan för att det ska
            fungera så bra som möjligt. Vi måste ha en politik som värnar
            både människan och djuret.
          </note>
          <note>
            Det systematiska arbetsmiljöarbetet ska bedrivas på alla arbetsplatser
            som en ständigt pågående process, där de centrala aktiviteterna
            utgörs av att undersöka arbetsmiljön, bedöma risker, vidta åtgärder
            och sedan följa upp att åtgärderna haft effekt.
          </note>
          <note>
            Jordbruk, skogsbruk och fiske är olycksdrabbade branscher. Dessa
            branscher präglas bland annat av att många arbetar ensamma och
            att många olyckor sker i samband med användning av maskiner. Det
            förebyggande arbetsmiljöarbetet är viktigt. Den arbetsmiljölagstiftning
            som behövs finns på plats.
          </note>
          <note type="speaker">
            Anf. 66 LARS BECKMAN (M):
          </note>
          <note>
            Fru talman! Jag tackar statsrådet för svaret. Denna interpellation
            skrev jag efter att vi hade haft ett rundabordssamtal i Vallsta
            i Hälsingland. Det ligger norr om Dalälven, mitt i Hälsingland.
            Där har man stora problem nu med bland annat en vargflock på 14
            individer som rör sig på ett begränsat område.
          </note>
          <note>
            Fru talman! I Gävleborg finns 90 av Sveriges inventerade vargar.
            Det kom faktiskt en siffra i dag om att man har hittat 329 vargar.
            Inventeringen fortsätter två tre veckor till, så vi vet inte exakt
            hur många vargar det finns. Men det är i alla fall mer än 329.
          </note>
          <note>
            Vid detta rundabordssamtal tog företagare upp ett reellt problem,
            och det är detta som jag har skrivit en interpellation om. På
            detta möte var bland andra Karl-Erik Olsson med. Han är skogsförvaltare
            i Galven och har jobbat i skogen hela sitt liv. Han utför ensamarbete
            i skogen, där det är dålig mobiltelefontäckning. Han har kontaktat
            Arbetsmiljöverket och frågat hur han ska kunna skydda sig. Det
            är lite komplicerat när det är en enmansföretagare. Då har man
            naturligtvis ett arbetsmiljöansvar för sig själv.
          </note>
          <note>
            På detta möte deltog även andra företagare som har anställda.
            De har gjort en riskanalys, tagit sitt ansvar som arbetsgivare
            – precis som stats ­ rådet talar om – och bedömt risken. Men sedan
            tar det stopp. I denna risk ­ analys ingår det att det är farligt
            med ensamarbete när det är så många rovdjur på en begränsad yta.
            Vad ska man då som arbetsgivare göra? Det är detta som jag har
            frågat ministern om. Det korta svaret från ministern är då: ”Den
            arbetsmiljölagstiftning som behövs finns på plats.” Men det hjäl
            ­ per inte den kvinnliga företagaren med anställda då det finns
            ett reellt hot att en incident med en varg kan inträffa. Det är
            på allvar. Det är inget upp ­ levt hot, utan det är en riskfylld
            situation.
          </note>
          <note>
            I detta läge måste man fundera. I detta sammanhang är det uppenbarligen
            två lagstiftningar som står mot varandra. Det är den lagstiftning
            som tillkom efter beslut om rovdjurspropositionen. Vi moderater
            sa då att vi inte kan ha så mycket varg på en begränsad yta. Vi
            måste skjuta av antalet individer i Sverige så att det blir 170.
            Då blir det ett helt annat rovdjurstryck. Men det är även arbetsmiljölagstiftningen,
            det vill säga: Hur ska jag som företagare kunna ta ansvar för
            mina anställda?
          </note>
          <note>
            Jag hade ett långt samtal med en företagare som frågade: Vad
            ska vi göra? Jag kan inte ens skicka med en jägare som ska stå
            och vakta min personal, eftersom det inte är säkert att jägaren
            får skjuta.
          </note>
          <note>
            Där måste regeringen ändå ta ett ansvar för arbetsmiljön. Och
            jag skul ­ le uppskatta om ministern kunde rådgöra med landsbygdsministern
            och ta ett samlat grepp om dessa frågor, som gör att de anställda
            kan känna trygghet och att arbetsgivaren kan ta sitt arbetsmiljöansvar.
          </note>
          <note>
            En rektor på en skola i Kilafors löste det genom att förbjuda
            utflykter. Hon säger att hon inte kan ta ansvar vare sig för barnen
            för eller medarbetarna. I Kilafors får barnen alltså inte gå på
            skogsutflykt, eftersom man upplever att risken är så stor.
          </note>
          <note>
            Hade detta hänt i Nacka hade Niklas Svensson naturligtvis flugit
            med sin helikopter och kört livesändning om att barnen inte kan
            gå ut. Men nu händer detta i Kilafors, och det glimrar förbi i
            lokaltidningen i Hälsingland. Men det blir ingen riksnyhet.
          </note>
          <note>
            Ministern säger alltså att den arbetsmiljölagstiftning som behövs
            finns på plats. Men hur ska dessa företagare kunna ta ansvar för
            sin personal?
          </note>
          <note type="speaker">
            Anf. 67 Arbetsmarknadsminister EVA NORDMARK (S):
          </note>
          <note>
            Fru talman! Jag vill börja med att säga att jag verkligen välkomnar
            Lars Beckmans engagemang för en nollvision mot dödsolyckor. Det
            är glädjan ­ de att Moderaterna nu verkar förstå att detta är
            en mycket viktig fråga för Sverige och för vår framtid. Ingen
            ska behöva dö på sitt arbete.
          </note>
          <note>
            Men när riksdagen beslutade om en nollvision mot dödsolyckor
            röstade Moderaterna nej. I varje fråga som rör arbetsmiljö eller
            arbetsmarknadspolitik röstar Moderaterna konsekvent emot och skär
            i resurser. Jag tycker därför att det verkligen är glädjande,
            Lars Beckman, att det nu finns ett så stort och starkt engagemang
            från din sida i dessa frågor.
          </note>
          <note>
            En del av arbetet från regeringens sida när det gäller en nollvision
            mot dödsolyckor är att vi har haft ett samlat statsrådsinitiativ,
            där bland andra landsbygdsminister Jennie Nilsson, som Lars Beckman
            nämnde, samlade parterna – både arbetsgivare och fackliga organisationer
            inom dessa områden – för att diskutera just vad som är de stora
            problemen inom jord- och skogsbruk, och även inom fisket, när
            det gäller arbetsmiljön.
          </note>
          <note>
            Fru talman! Jag kommer själv från Norrbotten och tillhör en familj
            som har stor vana med skogen – som skogsägare och som jägare –
            och som gillar att vistas ute i naturen. Det finns alltid risker
            när man är i skogen, och vi ska självklart ta det på stort allvar.
          </note>
          <note>
            Samtidigt vill jag, när Lars Beckman lyfter fram dessa frågor,
            understryka att jag har tagit del av information från Naturvårdsverket.
            Deras senast dokumenterade fall, då vilda vargar i Sverige skadade
            en människa, inträffade på 1800-talet. Jag tycker att vi ska detta
            på stort allvar. Men vi som politiker i denna kammare får inte
            heller överdriva eller skapa onödig oro. Sedan ska vi givetvis
            se till att göra allt vi kan för att människa och natur ska kunna
            funka ihop på ett bra sätt.
          </note>
          <note type="speaker">
            Anf. 68 LARS BECKMAN (M):
          </note>
          <note>
            Fru talman! Jag kan lugna arbetsmiljöministern med att Moderaterna
            alltid har tagit dödsolyckor i arbetet på allvar. Den som är intresserad
            kan gärna gå in på Arbetsmiljöverkets hemsida och titta på utvecklingen
            gäl ­ lande dödsolyckor i arbetsmiljö. Dödsolyckorna sjönk ju
            under allians ­ åren, men från 2015 ökar de tyvärr. Jag är dock
            helt övertygad om att även ministern vill ha noll dödsolyckor
            på jobbet.
          </note>
          <note>
            Jag ska inte säga att det är oförskämt mot Karl-Erik, och jag
            förstår att ministern inte är raljant när hon citerar Naturvårdsverket.
            Men jag skulle kanske önska att ministern åkte till Hälsingland
            och hade ett rundabordssamtal med Karl-Erik och andra företagare.
            Sitt ned med den företagare som driver ett gymnasium för häst
            sport! Jag är ganska säker på att minis ­ tern efter det rundabordssamtalet
            skulle vara lite mer ödmjuk med att hänvisa till 1800-talet.
          </note>
          <note>
            Jag delar uppfattningen att det inte har hänt någon dödsolycka,
            men arbetsmiljöarbetet i den här frågan ju handlar om att vi ska
            förebygga att det händer . Vi har inte haft en situation med 90
            vargar på en så här koncentrerad yta sedan 1800-talet. Vi har
            inte haft en situation med 14 vargar som rör sig på en väldigt
            liten yta. Företagen signalerar nu i medierna, i rundabordssamtal
            med politiker och i kontakter med Arbetsmiljöverket att de måste
            ta ansvar för arbetsmiljön. De vill förebygga en olycka.
          </note>
          <note>
            Därför beklagar jag att statsrådet säger att den arbetsmiljölagstiftning
            som behövs finns på plats. Antingen har statsrådet rätt, eller
            också har statsrådet fel. Har statsrådet rätt måste regeringen
            naturligtvis föra en dialog med sin myndighet – konstatera att
            det finns en lagstiftning och se över hur den kan tillämpas på
            ett sätt som ger företagarna rätt att skydda sina medarbetare.
            Vad händer exempelvis om man har en skyddsjägare på plats och
            jägaren skjuter därför att det inträffar en incident där en varg
            kommer för nära medarbetarna? Kan statsrådet garantera att den
            jägaren inte blir åtalad, att vapnet inte tas i beslag eller att
            det inte händer något annat? Det är det de här frågorna handlar
            om, och det är viktigt att regeringen tar ett helhetsgrepp här.
            Jag tycker att statsrådet ska åka och träffa Karl-Erik och andra.
            Jag tycker att det är viktigt.
          </note>
          <note>
            Sedan är det speciellt när det gäller en egenföretagare; det
            har jag respekt för. Det är kanske lättare att skapa en skyddslagstiftning
            för anställda. Men även de företag som har anställda säger att
            detta är ett reellt problem och att de måste få skydda sin personal.
            Jag skulle önska att ministern hade en lite mer offensiv hållning
            än att raljera och säga att det inte hänt några olyckor sedan
            1800-talet samt att den lagstiftning som behövs finns på plats.
            Jag tror att det krävs mycket mer i denna akuta situation.
          </note>
          <note>
            En lösning vore naturligtvis att regeringen sa att vi måste minska
            antalet vargar kraftigt, det vill säga ansluter sig till Moderaternas
            linje. Under tiden måste vi dock ge företagen förutsättningar
            att skydda sina medarbetare.
          </note>
          <note type="speaker">
            Anf. 69 Arbetsmarknadsminister EVA NORDMARK (S):
          </note>
          <note>
            Fru talman! Den fråga Lars Beckman ställde i sin interpellation
            var bland annat hur vi ska kunna säkerställa en god arbetsmiljö
            för den som arbetar ensam i skogen. Nu verkar det dra mer åt att
            vi debatterar vargarna. Som arbetsmarknadsminister anser jag att
            det är viktigt, även utifrån interpellationens frågeställning,
            att ta tillbaka debatten till vad det är vi ska diskutera.
          </note>
          <note>
            Frågan som Lars Beckman ställer, hur vi säkerställer en god arbetsmiljö
            för dem som arbetar ensamma i skogen, är oerhört viktig. De arbetsplatsolyckor
            som sker just i skogen är oftast förknippade med trädfällning,
            och den typen av farliga händelser och incidenter i skogen är
            väldigt ofta kopplade till maskiner. Arbetsmiljöverket har en
            viktig roll där. Det handlar till exempel om regelgivning och
            om inspektioner men också om kommunikationsinsatser.
          </note>
          <note>
            Det Arbetsmiljöverket lyfter fram när det gäller just ensamarbete
            i skogen är att det finns särskilda krav på kommunikation med
            omvärlden. Arbetsledare eller arbetskamrat ska känna till var
            i skogen personen arbetar, och det gäller såklart även som privatperson
            – när släktingar är ute på ensamarbete i skogen ska man tänka
            på att ha en kontakt och veta var den här personen befinner sig.
          </note>
          <note>
            En person som arbetar med stormfälld skog får inte arbeta ensam,
            utan han eller hon ska ha direktkontakt med arbetskamrater eller
            andra personer. Ensamarbete är förbjudet vid följande arbetsmoment
            i skogen: röjning av stormfälld eller brandskadad skog, trädfällning
            och upparbetning under svåra förhållanden och vid elledningar,
            trädarbeten med motorkedjesåg från arbetsplattform eller genom
            klättring samt fällning av träd med stark lutning eller stort
            kronöverhäng.
          </note>
          <note>
            Det finns ett antal minimikrav för planering av och förberedelse
            för ensamarbete som Arbetsmiljöverket informerar om och som jag
            tycker att det är viktigt att vi också lyfter fram.
          </note>
          <note>
            Som jag var inne på tidigare handlar det om att alltid meddela
            någon var i skogen man befinner sig – det kan vara en arbetsledare
            eller en familjemedlem – och att märka ut på en karta var man
            har sin arbetsplats, liksom färdvägen dit och tillbaka. Man ska
            också gå igenom rutiner för koordinater och alarmering i nödsituationer.
            Lars Beckman lyfte problematiken med mobiltäckningen, och man
            kan behöva fundera på om det finns andra sätt att ordna kommunikationen
            – som nödradio eller personlig kontakt.
          </note>
          <note>
            Man ska alltid ha med sig transportfordon i skogen och se till
            att vända det åt rätt håll så att man enkelt kan komma in i fordonet
            och ta sig därifrån om behov uppstår. Man ska dessutom självklart
            alltid använda rätt och komplett skyddsutrustning, särskilt när
            man arbetar till exempel med motorsåg.
          </note>
          <note>
            Den här typen av information, liksom att man undviker att ge
            sig ut i skogen utan att ha tagit reda på hur man säkerställer
            sin egen säkerhet och hälsa, är sådant som lägger grunden för
            en säkerhetskultur för dem som är ute i skogen och arbetar. Det
            måste vara det allra viktigaste.
          </note>
          <note>
            När det gäller lagstiftningen vill jag säga helt kort att vi
            hittills inte har fått några krav eller förväntningar på ny lagstiftning.
            Jag är givetvis lyhörd för om det finns problem med lagstiftningen
            och lyssnar väldigt gärna in företagarna och deras organisationer.
            I de samtal vi hittills har haft med parterna har detta dock inte
            framkommit som ett viktigt önskemål.
          </note>
          <note type="speaker">
            Anf. 70 LARS BECKMAN (M):
          </note>
          <note>
            Fru talman! Nej, interpellationen handlade om arbetsgivare som
            inte kan påverka antalet vargar i ett område. Det är det interpellationen
            handlar om, och det är det jag talar om.
          </note>
          <note>
            Jag är också född och uppvuxen i Norrbotten, och jag har tillbringat
            väldigt mycket tid i Överkalix, där min farfar hade skog. Jag
            är därför om inte väl insatt så i alla fall hyfsat insatt i riskfyllt
            arbete.
          </note>
          <note>
            Jag vill återkomma till rundabordssamtalet i Vallsta. Karl-Erik
            berättade samma sak där som han berättade i Hela Hälsingland.
            Han berättar om den larmdosa han alltid har med sig när han är
            ute i skogen, om hur han jobbar helt själv och om hur han ibland
            är utan mobiltäckning. Han poängterar att han i sitt jobb som
            egenföretagare inom skogsbruket är särskilt utsatt, och sedan
            säger han: ”Jag vet inte om det ska till ett tillbud för att myndigheterna
            ska vakna till liv och inse att detta är ett problem. Jag vill
            inte att något ska hända, därför måste jag göra allt jag kan för
            att försöka belysa den här frågan.”
          </note>
          <note>
            ”Allt jag kan för att försöka belysa den här frågan”, säger Karl-Erik.
            Jag vet att han har kontaktat Arbetsmiljöverket. Andra företagare
            i Hälsingland som har ett flertal anställda har kontaktat Arbetsmiljöverket.
            Tyvärr får de inget stöd. Tyvärr upplever de inte att frågan tas
            på allvar.
          </note>
          <note>
            Det är möjligt att även Arbetsmiljöverkets medarbetare tänker
            att det ju inte har hänt någon olycka sedan 1800-talet och att
            de därför inte behöver bry sig; jag vet inte. Men den situation
            som vi ser i Sverige nu – den situation som dessa arbetsgivare
            är med om i Hälsingland – har aldrig inträffat förut. Vi har nämligen
            inte haft 90 vargar på samma punkt sedan 1800-talet. Vi har inte
            haft en vargflock med 14 unga hanar som rör sig i det område där
            medarbetarna finns. Det är en helt ny situation vi ser just nu,
            och den kräver någon form av lösning. Där hoppas jag att ministern
            kommer att agera.
          </note>
          <note>
            I övrigt önskar jag trevlig helg och en glad alla hjärtans dag!
          </note>
          <note type="speaker">
            Anf. 71 Arbetsmarknadsminister EVA NORDMARK (S):
          </note>
          <note>
            Fru talman! Jag är väldigt glad över att Lars Beckman visar sitt
            stora engagemang för arbetsmiljöfrågorna och därigenom också för
            arbetsmarknadspolitiken.
          </note>
          <note>
            Arbetsmiljölagstiftningen är på plats. Det vi behöver säkerställa
            är att vi har en säkerhetskultur och att vi är medvetna om de
            risker som finns, oavsett vilket arbete vi har och oavsett vilka
            arbetsmoment som ska genomföras. Detta är naturligtvis särskilt
            viktigt i skogen, inte minst vid ensamarbete.
          </note>
          <note>
            Arbetsmiljöverket har i uppdrag att informera, att komma med
            råd och att kunna kommunicera vad som är viktigt att tänka på.
          </note>
          <note>
            Mitt besked här i dag är att vi har lagstiftningen på plats.
            Vi behöver se till att följa de olika råd och rekommendationer
            som finns.
          </note>
          <note>
            Människa och djur ska kunna leva tillsammans i harmoni på ett
            klokt sätt. Det finns utmaningar med våra rovdjur, och vi behöver
            se till att undvika risker som finns på olika sätt när man är
            ute i skogen.
          </note>
          <note>
            Jag vill avslutningsvis tacka Lars Beckman för denna interpellationsdebatt
            och önska en glad alla hjärtans dag och en trevlig helg till er
            alla.
          </note>
          <note>
            Interpellationsdebatten var härmed avslutad.
          </note>
          <note>
            § 15 Bordläggning
          </note>
          <note>
            Följande dokument anmäldes och bordlades:
          </note>
          <note>
            Redogörelse
          </note>
          <note>
            2019/20:PN1 Verksamhetsredogörelse för Partibidragsnämnden 2019
          </note>
          <note>
            Motioner
          </note>
          <note>
            med anledning av prop. 2019/20:69 Barnpornografibrottet och preskrip
            ­ tion av brott mot barn
          </note>
          <note>
            2019/20:3489 av Adam Marttinen m.fl. (SD)
          </note>
          <note>
            2019/20:3490 av Helena Vilhelmsson (C)
          </note>
          <note>
            § 16 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 13 februari
          </note>
          <note>
            2019/20:328 Utvecklingsåret
          </note>
          <note>
            av Mats Green (M)
          </note>
          <note>
            till arbetsmarknadsminister Eva Nordmark (S)
          </note>
          <note>
            2019/20:329 Det nya reseavdraget
          </note>
          <note>
            av Eric Palmqvist (SD)
          </note>
          <note>
            till finansminister Magdalena Andersson (S)
          </note>
          <note>
            2019/20:330 Hög brottsutsatthet bland företagare och deras anställda
          </note>
          <note>
            av David Josefsson (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2019/20:331 Stöd till regionala flygplatser
          </note>
          <note>
            av Peter Helander (C)
          </note>
          <note>
            till infrastrukturminister Tomas Eneroth (S)
          </note>
          <note>
            2019/20:332 Kunskapskravet vad gäller allemansrätten
          </note>
          <note>
            av Cassandra Sundin (SD)
          </note>
          <note>
            till utbildningsminister Anna Ekström (S)
          </note>
          <note>
            2019/20:333 Forskningsstöd kring skärmtid och digitala verktyg
            för förskolebarn
          </note>
          <note>
            av Gudrun Brunegård (KD)
          </note>
          <note>
            till utbildningsminister Anna Ekström (S)
          </note>
          <note>
            2019/20:334 Bristande konkurrensneutralitet
          </note>
          <note>
            av Elisabeth Björnsdotter Rahm (M)
          </note>
          <note>
            till socialminister Lena Hallengren (S)
          </note>
          <note>
            2019/20:335 Behovet av nya isbrytare
          </note>
          <note>
            av Anders Hansson (M)
          </note>
          <note>
            till infrastrukturminister Tomas Eneroth (S)
          </note>
          <note>
            2019/20:336 Farleds- och lotsavgifter
          </note>
          <note>
            av Anders Hansson (M)
          </note>
          <note>
            till infrastrukturminister Tomas Eneroth (S)
          </note>
          <note>
            2019/20:337 Framtiden för Sjöfartsverket
          </note>
          <note>
            av Anders Hansson (M)
          </note>
          <note>
            till infrastrukturminister Tomas Eneroth (S)
          </note>
          <note>
            2019/20:338 Villkorat bistånd till fler länder
          </note>
          <note>
            av Lars Adaktusson (KD)
          </note>
          <note>
            till statsrådet Peter Eriksson (MP)
          </note>
          <note>
            2019/20:339 Palestina och terrorlöner
          </note>
          <note>
            av Elisabeth Björnsdotter Rahm (M)
          </note>
          <note>
            till utrikesminister Ann Linde (S)
          </note>
          <note>
            2019/20:340 Valsedelssystemet
          </note>
          <note>
            av Fredrik Lindahl (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            § 17 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 13 februari
          </note>
          <note>
            2019/20:944 Driftsstödet till de regionala flygplatserna
          </note>
          <note>
            av Åsa Coenraads (M)
          </note>
          <note>
            till finansminister Magdalena Andersson (S)
          </note>
          <note>
            2019/20:945 Tvåårsomprövning av assistansersättningen
          </note>
          <note>
            av Pia Steensland (KD)
          </note>
          <note>
            till socialminister Lena Hallengren (S)
          </note>
          <note>
            2019/20:946 Stöd till punktskriftsläsande elever
          </note>
          <note>
            av Roger Haddad (L)
          </note>
          <note>
            till utbildningsminister Anna Ekström (S)
          </note>
          <note>
            2019/20:947 Beredskapsöversyn för regionala flygplatser
          </note>
          <note>
            av Åsa Coenraads (M)
          </note>
          <note>
            till försvarsminister Peter Hultqvist (S)
          </note>
          <note>
            2019/20:948 Regeringens aviserade utredning om tillståndsprocesser
            för nya gruvor
          </note>
          <note>
            av Lars Hjälmered (M)
          </note>
          <note>
            till näringsminister Ibrahim Baylan (S)
          </note>
          <note>
            2019/20:949 Jämställdheten inom trafiksäkerheten
          </note>
          <note>
            av Jessica Thunander (V)
          </note>
          <note>
            till infrastrukturminister Tomas Eneroth (S)
          </note>
          <note>
            2019/20:950 Sveaskog och gröna obligationer
          </note>
          <note>
            av Elin Segerlind (V)
          </note>
          <note>
            till näringsminister Ibrahim Baylan (S)
          </note>
          <note>
            2019/20:951 Svenska fjällkors framtid
          </note>
          <note>
            av Solveig Zander (C)
          </note>
          <note>
            till statsrådet Jennie Nilsson (S)
          </note>
          <note>
            2019/20:952 Statens kvarvarande innehav i SAS
          </note>
          <note>
            av Mattias Bäckström Johansson (SD)
          </note>
          <note>
            till näringsminister Ibrahim Baylan (S)
          </note>
          <note>
            2019/20:953 Minskad nattågstrafik
          </note>
          <note>
            av Jens Holm (V)
          </note>
          <note>
            till infrastrukturminister Tomas Eneroth (S)
          </note>
          <note>
            2019/20:954 Postnords upphandling av bilar
          </note>
          <note>
            av Mattias Bäckström Johansson (SD)
          </note>
          <note>
            till näringsminister Ibrahim Baylan (S)
          </note>
          <note>
            § 18 Anmälan om skriftligt svar på fråga
          </note>
          <note>
            Skriftligt svar på följande fråga hade kommit in:
          </note>
          <note>
            den 13 februari
          </note>
          <note>
            2019/20:883 Licensiering av SMR-reaktorer
          </note>
          <note>
            av Mattias Bäckström Johansson (SD)
          </note>
          <note>
            till statsrådet Anders Ygeman (S)
          </note>
          <note>
            § 19 Kammaren åtskildes kl. 12.41.
          </note>
          <note>
            Sammanträdet leddes
          </note>
          <note>
            av andre vice talmannen från dess början till och med § 10 anf.
            38 (delvis) och
          </note>
          <note>
            av tredje vice talmannen därefter till dess slut.
          </note>
          <note>
            Vid protokollet
          </note>
          <note>
            JOHAN WELANDER
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Anmälan om ersättare
          </note>
          <note>
            § 2 Anmälan om fördröjda svar på interpellationer
          </note>
          <note>
            § 3 Anmälan om granskningsrapport
          </note>
          <note>
            § 4 Ärenden för hänvisning till utskott
          </note>
          <note>
            § 5 Ärenden för bordläggning
          </note>
          <note>
            § 6 Svar på interpellationerna 2019/20:268 och 275 om bärgning
            av gifttunnor i Bottenhavet
          </note>
          <note>
            Anf. 1 Miljö- och klimatminister ISABELLA LÖVIN (MP)
          </note>
          <note>
            Anf. 2 LARS BECKMAN (M)
          </note>
          <note>
            Anf. 3 JÖRGEN BERGLUND (M)
          </note>
          <note>
            Anf. 4 Miljö- och klimatminister ISABELLA LÖVIN (MP)
          </note>
          <note>
            Anf. 5 LARS BECKMAN (M)
          </note>
          <note>
            Anf. 6 JÖRGEN BERGLUND (M)
          </note>
          <note>
            Anf. 7 Miljö- och klimatminister ISABELLA LÖVIN (MP)
          </note>
          <note>
            Anf. 8 LARS BECKMAN (M)
          </note>
          <note>
            Anf. 9 JÖRGEN BERGLUND (M)
          </note>
          <note>
            Anf. 10 Miljö- och klimatminister ISABELLA LÖVIN (MP)
          </note>
          <note>
            § 7 Svar på interpellationerna 2019/20:229 och 230 om en översyn
            av gymnasielagen
          </note>
          <note>
            Anf. 11 Justitie- och migrationsminister MORGAN JOHANSSON (S)
          </note>
          <note>
            Anf. 12 ELISABETH BJÖRNSDOTTER RAHM (M)
          </note>
          <note>
            Anf. 13 MARIA MALMER STENERGARD (M)
          </note>
          <note>
            Anf. 14 Justitie- och migrationsminister MORGAN JOHANSSON (S)
          </note>
          <note>
            Anf. 15 ELISABETH BJÖRNSDOTTER RAHM (M)
          </note>
          <note>
            Anf. 16 MARIA MALMER STENERGARD (M)
          </note>
          <note>
            Anf. 17 Justitie- och migrationsminister MORGAN JOHANSSON (S)
          </note>
          <note>
            Anf. 18 ELISABETH BJÖRNSDOTTER RAHM (M)
          </note>
          <note>
            Anf. 19 MARIA MALMER STENERGARD (M)
          </note>
          <note>
            Anf. 20 Justitie- och migrationsminister MORGAN JOHANSSON (S)
          </note>
          <note>
            § 8 Svar på interpellation 2019/20:257 om mängdrabatt vid flerfaldig
            brottslighet
          </note>
          <note>
            Anf. 21 Justitie- och migrationsminister MORGAN JOHANSSON (S)
          </note>
          <note>
            Anf. 22 KATJA NYBERG (SD)
          </note>
          <note>
            Anf. 23 Justitie- och migrationsminister MORGAN JOHANSSON (S)
          </note>
          <note>
            Anf. 24 KATJA NYBERG (SD)
          </note>
          <note>
            Anf. 25 Justitie- och migrationsminister MORGAN JOHANSSON (S)
          </note>
          <note>
            Anf. 26 KATJA NYBERG (SD)
          </note>
          <note>
            Anf. 27 Justitie- och migrationsminister MORGAN JOHANSSON (S)
          </note>
          <note>
            § 9 Svar på interpellation 2019/20:262 om karens vid ansökan
            om medborgarskap
          </note>
          <note>
            Anf. 28 Justitie- och migrationsminister MORGAN JOHANSSON (S)
          </note>
          <note>
            Anf. 29 LUDVIG ASPLING (SD)
          </note>
          <note>
            Anf. 30 Justitie- och migrationsminister MORGAN JOHANSSON (S)
          </note>
          <note>
            Anf. 31 LUDVIG ASPLING (SD)
          </note>
          <note>
            Anf. 32 Justitie- och migrationsminister MORGAN JOHANSSON (S)
          </note>
          <note>
            Anf. 33 LUDVIG ASPLING (SD)
          </note>
          <note>
            Anf. 34 Justitie- och migrationsminister MORGAN JOHANSSON (S)
          </note>
          <note>
            § 10 Svar på interpellation 2019/20:171 om Kronofogdemyndighetens
            nedläggning av lokala kontor
          </note>
          <note>
            Anf. 35 Finansminister MAGDALENA ANDERSSON (S)
          </note>
          <note>
            Anf. 36 ULLA ANDERSSON (V)
          </note>
          <note>
            Anf. 37 LARS BECKMAN (M)
          </note>
          <note>
            Anf. 38 Finansminister MAGDALENA ANDERSSON (S)
          </note>
          <note>
            Anf. 39 ULLA ANDERSSON (V)
          </note>
          <note>
            Anf. 40 LARS BECKMAN (M)
          </note>
          <note>
            Anf. 41 Finansminister MAGDALENA ANDERSSON (S)
          </note>
          <note>
            Anf. 42 ULLA ANDERSSON (V)
          </note>
          <note>
            Anf. 43 Finansminister MAGDALENA ANDERSSON (S)
          </note>
          <note>
            § 11 Svar på interpellation 2019/20:228 om välfärdsbedrägerier
            med samordningsnummer
          </note>
          <note>
            Anf. 44 Finansminister MAGDALENA ANDERSSON (S)
          </note>
          <note>
            Anf. 45 MIKAEL STRANDMAN (SD)
          </note>
          <note>
            Anf. 46 Finansminister MAGDALENA ANDERSSON (S)
          </note>
          <note>
            Anf. 47 MIKAEL STRANDMAN (SD)
          </note>
          <note>
            Anf. 48 Finansminister MAGDALENA ANDERSSON (S)
          </note>
          <note>
            Anf. 49 MIKAEL STRANDMAN (SD)
          </note>
          <note>
            Anf. 50 Finansminister MAGDALENA ANDERSSON (S)
          </note>
          <note>
            § 12 Svar på interpellation 2019/20:255 om problem med samordningsnummer
          </note>
          <note>
            Anf. 51 Finansminister MAGDALENA ANDERSSON (S)
          </note>
          <note>
            Anf. 52 NIKLAS WYKMAN (M)
          </note>
          <note>
            Anf. 53 Finansminister MAGDALENA ANDERSSON (S)
          </note>
          <note>
            Anf. 54 NIKLAS WYKMAN (M)
          </note>
          <note>
            Anf. 55 Finansminister MAGDALENA ANDERSSON (S)
          </note>
          <note>
            Anf. 56 NIKLAS WYKMAN (M)
          </note>
          <note>
            Anf. 57 Finansminister MAGDALENA ANDERSSON (S)
          </note>
          <note>
            § 13 Svar på interpellation 2019/20:296 om rätten att studera
            för personer med funktionsvariationer
          </note>
          <note>
            Anf. 58 Statsrådet MATILDA ERNKRANS (S)
          </note>
          <note>
            Anf. 59 ILONA SZATMARI WALDAU (V)
          </note>
          <note>
            Anf. 60 Statsrådet MATILDA ERNKRANS (S)
          </note>
          <note>
            Anf. 61 ILONA SZATMARI WALDAU (V)
          </note>
          <note>
            Anf. 62 Statsrådet MATILDA ERNKRANS (S)
          </note>
          <note>
            Anf. 63 ILONA SZATMARI WALDAU (V)
          </note>
          <note>
            Anf. 64 Statsrådet MATILDA ERNKRANS (S)
          </note>
          <note>
            § 14 Svar på interpellation 2019/20:282 om arbetsmiljö i naturområden
            med rovdjur
          </note>
          <note>
            Anf. 65 Arbetsmarknadsminister EVA NORDMARK (S)
          </note>
          <note>
            Anf. 66 LARS BECKMAN (M)
          </note>
          <note>
            Anf. 67 Arbetsmarknadsminister EVA NORDMARK (S)
          </note>
          <note>
            Anf. 68 LARS BECKMAN (M)
          </note>
          <note>
            Anf. 69 Arbetsmarknadsminister EVA NORDMARK (S)
          </note>
          <note>
            Anf. 70 LARS BECKMAN (M)
          </note>
          <note>
            Anf. 71 Arbetsmarknadsminister EVA NORDMARK (S)
          </note>
          <note>
            § 15 Bordläggning
          </note>
          <note>
            § 16 Anmälan om interpellationer
          </note>
          <note>
            § 17 Anmälan om frågor för skriftliga svar
          </note>
          <note>
            § 18 Anmälan om skriftligt svar på fråga
          </note>
          <note>
            § 19 Kammaren åtskildes kl. 12.41.
          </note>
          <note>
            Tryck: Elanders Sverige AB, Vällingby 2020
          </note>
        </div>
      </body>
    </text>
  </TEI>
</teiCorpus>
