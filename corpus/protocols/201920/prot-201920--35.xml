<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201920</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201920</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201920--35</head>
          <docDate when="2019-11-20">2019-11-20</docDate>
        </div>
      </front>
      <body>
        <div>
          <note>
            § 1 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Proposition
          </note>
          <note>
            2019/20:45 till finansutskottet
          </note>
          <note>
            Skrivelser
          </note>
          <note>
            2019/20:40 till civilutskottet
          </note>
          <note>
            2019/20:46 och 48 till arbetsmarknadsutskottet
          </note>
          <u>
            <seg>
              EU-dokument
            </seg>
          </u>
          <note>
            COM(2019) 581 till miljö- och jordbruksutskottet
          </note>
          <u>
            <seg>
              Åttaveckorsfristen för att avge ett motiverat yttrande skulle
              gå ut den 4 februari 2020 .
            </seg>
          </u>
          <note>
            § 2 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Utbildningsutskottets betänkanden
          </note>
          <note>
            2019/20:UbU4 Etikprövning av forskning – tydligare regler och
            skärpta straff
          </note>
          <note>
            2019/20:UbU5 Behandling av personuppgifter vid hantering av oredlighet
            i forskning
          </note>
          <note>
            Miljö- och jordbruksutskottets betänkande
          </note>
          <note>
            2019/20:MJU5 Förbättrat genomförande av avfallsdirektivet
          </note>
          <note>
            § 3 Ändringar i kostnadsutjämningen för kommuner och landsting
          </note>
          <note>
            Finansutskottets betänkande 2019/20:FiU18
          </note>
          <note>
            Ändringar i kostnadsutjämningen för kommuner och landsting (prop.
            2019/20:11)
          </note>
          <note>
            föredrogs.
          </note>
          <note type="speaker">
            Anf. 1 JAN ERICSON (M):
          </note>
          <u>
            <seg>
              Fru talman ! God morgon, allihop! De svenska kommunerna är alltid
              den sista försvarslinjen mot samhällsproblemen när staten sviker.
            </seg>
          </u>
          <u>
            <seg>
              Det är kommuner med redan stor bostadsbrist som tvingas försöka
              lösa boende till nyanlända med mycket kort framförhållning och
              som tvingas hantera den misslyckade migrations- och integrationspolitiken
              och försörja nyanlända med försörjningsstöd när de inte kommer
              i arbete.
            </seg>
          </u>
          <u>
            <seg>
              Det är kommuner som får ta över ansvaret för de arbetslösa när
              reger ­ ingen panikslaktar Arbetsförmedlingen utan att ha något
              alternativ att erbjuda de arbetslösa. Och det är kommuner som
              får försöka skapa trygghet med ordningsvakter och andra åtgärder
              när det statliga rättssamhället sviker.
            </seg>
          </u>
          <u>
            <seg>
              Listan kan göras längre . K ommunerna är alltid de som står för
              den grundläggande välfärden och försöker garantera tryggheten
              för sina invånare. Det är också de som med olika stöd försöker
              bevara en viss omfattning av samhällsservice när mindre orter
              avfolkas och urbaniseringen går i en rasande fart. Detta ansvar
              tvingas man ta , alldeles oavsett om staten är med och betalar
              eller inte. För många kommuner är i dag situationen helt ohållbar.
            </seg>
          </u>
          <u>
            <seg>
              Och situationen har försämrats dramatiskt sedan 2015 , när dagens
              regering tog över ansvaret. SKL, Sveriges K ommuner och L andsting,
              redovisade i en rapport 2016 hur det under Alliansens regeringstid
              rådde balans mellan skatteintäkter och utgifter för kommunsektorn
              och att kommunsektorn då också redovisade stabila överskott, även
              under krisåren. Men de senaste åren har obalanserna ökat.
            </seg>
          </u>
          <u>
            <seg>
              I dag debatterar vi en förändring av kostnadsutjämningssystemet
              mellan kommunerna. Det är en viktig fråga. Men i längden löser
              vi inte kommunernas ekonomiska problem bara genom att flytta runt
              svartepetter mellan kommunerna och lindra en kommuns ekonomiska
              problem genom att försämra ekonomin för en annan kommun. Det finns
              bara en långsiktigt hållbar väg , och det är att vi har en god
              tillväxt i hela landet och att vi får fler företag och fler jobb
              i privat sektor. Staten måste samtidigt sköta sina åtaganden och
              dessutom tillföra kommunerna mer pengar för att de ska kunna hantera
              den ökande belastning på ekonomin som tidigare statliga beslut
              medfört, bland annat när det gäller migrationen.
            </seg>
          </u>
          <u>
            <seg>
              Vi moderater har lyssnat på SKL , och vi har lyssnat på landets
              kommunpolitiker , oavsett politisk färg. I vår budgetmotion tillför
              vi betydligt mer pengar till kommunsektorn än vad regeringen och
              samarbetspartierna gör . Vi tillför hela 7,5 miljarder mot regeringens
              5 miljarder nästa år, och därefter ökar vi tillskotten ytterligare.
              Vi minskar också detaljstyrningen av hur kommuner och regioner
              får använda pengarna genom att minska andelen riktade statsbidrag
              och öka de generella. Detta frigör ytterligare resurser.
            </seg>
          </u>
          <u>
            <seg>
              Låt oss samtidigt konstatera att det inte räcker att bara tillföra
              mer pengar. De lokala kommun- och regionpolitikerna har också
              ett stort ansvar för att tydligt prioritera det som är viktigast.
            </seg>
          </u>
          <u>
            <seg>
              Ytterligare en fråga är effektiviteten. Det är en myt att kvalit
              ete n i välfärden endast avgörs av hur mycket pengar man förbrukar.
              I en analys av tidningen Dagens Samhälle för några år sedan visade
              man att kvalit ete n och nöjdheten inom äldreomsorg och hemtjänst
              helt saknade koppling till kostnadsnivån. Det var minst lika högt
              betyg till den verksamhet som be ­ drevs av de kommuner som hade
              lägst kostnad som av kommunerna med högst kostnad. Här finns mycket
              som kommunerna kan lära av varandra.
            </seg>
          </u>
          <u>
            <seg>
              Fru talman ! Sverige är ett till ytan stort land med mycket varierande
              förutsättningar. Det gäller även våra kommuner, som ser helt olika
              ut. I dag skiljer sig exempelvis kommunalskatten med upp till
              6 kronor per hundralapp mellan den kommun som har lägst skatt
              och den som har högst. Att det sker viss omfördelning av resurser
              mellan kommunerna är därför högst rimligt. Det viktiga är att
              detta görs på ett sätt som skapar förtroende och legitimitet både
              hos de kommuner som bidrar till utjämningssystemet och hos de
              m som gynnas av detta, liksom att effekterna av utjämnings ­ systemen
              inte slår mot landets samlade tillväxt.
            </seg>
          </u>
          <u>
            <seg>
              Förslaget till ändringar i lagen om kommunalekonomisk utjämning
              avser den del av utjämningssystemet som rör kostnadsutjämning.
              Detta är den mindre delen av utjämningssystemet , vars viktigaste
              del ju är inkomstutjämningen. Men det är ändå viktigt att uppdatera
              systemet för kostnadsutjämning för att även i framtiden jämna
              ut de ekonomiska förutsättningarna mellan kommuner och landsting.
              Det nya systemet bygger i allt väsentligt på det gamla men med
              en del justeringar i beräkningsmodellerna för att systemet i högre
              grad ska fylla sitt syfte.
            </seg>
          </u>
          <u>
            <seg>
              Vi moderater anser att regeringens förslag om förändring av kostnadsutjämningssystemet
              innehåller en del relevanta uppdateringar , m en vi är kritiska
              till regeringens förslag på i huvudsak fyra punkter.
            </seg>
          </u>
          <u>
            <seg>
              För det första finns det delar i förslaget som påverkar förutsättningarna
              för tillväxt i hela landet negativt. Det är positivt att utredningen
              tar hänsyn till de speciella behov som kommuner i glesbygden har.
              Däremot beaktar utredningen inte storstädernas och tillväxtkommunernas
              speciella utmaningar.
            </seg>
          </u>
          <u>
            <seg>
              För det andra är Moderaterna kritiska till att kommunerna ges
              så kort tid för att anpassa sig till förändringarna. Lagändringarna,
              som ännu inte är beslutade, föreslås träda i kraft redan den 1
              januari 2020 – om bara en dryg månad. De fulla effekterna av förslaget
              blev kän da först i september i år och innebar i många fall stora
              förändringar jämfört med de siffror som finns i den utredning
              som ligger till grund för regeringens förslag. Detta ger kommunerna
              svåra planeringsförutsättningar , eftersom budgetprocessen för
              2020 är långt framskriden. Många remissinstanser har också påpekat
              att tiden för anpassning blir för kort. Exempelvis bedömer regeringens
              egen myndighet SCB att införandet redan den 1 januari 2020 inte
              kan ske på ett kvalitetssäkrat sätt.
            </seg>
          </u>
          <u>
            <seg>
              För det tredje ges kommuner och landsting inte tillräcklig kompensa
              ­ tion för de försämringar som ett stort antal kommuner drabbas
              av till följd av förslagen i propositionen. Förslagen innebär
              att omfördelningen i sy ­ stemet ökar avsevärt . E ffekterna är
              stora och slår mycket ojämnt, trots att regeringen har föreslagit
              ett särskilt införandebidrag för att begränsa den negativa effekten
              för enskilda kommuner och landsting. Men detta in ­ förandebidrag
              finansieras helt av kommunerna själva och innebär inte någ ­ ra
              tillkommande statliga medel.
            </seg>
          </u>
          <u>
            <seg>
              För det fjärde har regeringen valt att inte ta ett helhetsgrepp
              på utjämningssystemet utan utelämnar helt inkomstutjämningen .
              Inkomstutjämningen är ju den klart viktigaste delen och den del
              där de skadliga tillväxteffekterna av utjämningssystemet är som
              störst. Vidare ger systemet i dag oönskade marginaleffekter ,
              exempelvis för kommuner som lyckas få människor från bidrag till
              arbete. Även detta behöver ses över.
            </seg>
          </u>
          <u>
            <seg>
              Fru talman ! Vi moderater har fyra konkreta förslag till förändringar
              och tillägg till regeringens liggande förslag .
            </seg>
          </u>
          <u>
            <seg>
              För det första anser vi att den nya lagstiftningen ska träda
              i kraft ett år senare än vad som föreslås i propositionen , den
              1 januari 2021 , d etta för att kommunerna redan har beslutat
              om sina budgetar för nästa år och inte har en rimlig chans att
              anpassa sin ekonomi med bara någon månads varsel.
            </seg>
          </u>
          <u>
            <seg>
              För det andra måste regeringen under tiden fram till ikraftträdandet
              justera lagförslaget , så att kostnadsutjämningssystemet inte
              försämrar förutsättningarna för kommuner och landsting med snabb
              befolkningstillväxt.
            </seg>
          </u>
          <u>
            <seg>
              För det tredje måste statens ekonomiska stöd till kommunerna
              öka. Staten måste skjuta till mer pengar , så att ingen kommun
              och inget landsting får sammanlagt mindre resurser till följd
              av den nya kostnadsutjämningen. Moderaternas linje är kortfattat
              att vi accepterar förbättringen för alla de kommuner och landsting
              som tjänar på förändringen men att vi vill att staten kompenserar
              dem som förlorar genom höjda generella statsbidrag, och vi har
              satt av pengar i vår budget för detta.
            </seg>
          </u>
          <u>
            <seg>
              För det fjärde behövs en översyn av hela utjämningsystemet. Det
              gäller inte minst hur systemet påverkar kommunernas tillväxtförutsättningar.
              Kostnadsutjämningen som vi debatterar nu är den lilla delen i
              systemet, och inkomstutjämningen är den stora , viktiga delen
              . Ä ven detta system måste utformas på ett sätt som skapar legitimitet
              i både bidragande och mottagande kommuner och där betydelsen för
              landets samlade tillväxt också beaktas.
            </seg>
          </u>
          <u>
            <seg>
              Fru talman ! Med anledning av att vi i grunden är positiva till
              att många kommuner får en förbättring av det liggande lagförslaget
              men samtidigt konstaterar att våra fyra avgörande moderata krav
              inte beaktats kommer vi att avstå vid voteringen om punkt 1 .
              Samtidigt yrkar jag härmed bifall till reservation 2 , som avser
              våra moderata förslag till förändringar av liggan ­ de lagförslag.
              Vi står självklart också bakom reservation 3 om den framtida utformningen
              av det kommunala utjämningssystemet, som vi har tillsammans med
              K ristdemokraterna , m en för att inte dra ut på voteringen alltför
              mycket yrkar vi inte bifall till denna reservation.
            </seg>
          </u>
          <u>
            <seg>
              Fru talman! Avslutningsvis vill jag upprepa det jag inledde detta
              anförande med. De svenska kommunerna och vår välfärd kommer aldrig
              att kunna tryggas bara genom att kostnader omfördelas mellan kommunerna
              och landstingen. Ett rimligt och legitimt utjämningssystem behövs,
              men att bara flytta runt svartepetter mellan kommunerna löser
              i grunden inga problem.
            </seg>
          </u>
          <u>
            <seg>
              Det helt avgörande är att vi får fler företag och fler jobb i
              privat sektor i hela landet. Det är den privata sektorn som med
              sina skattemedel skapar alla resurser till välfärd och annan offentlig
              verksamhet. Detta tillsammans med kloka kommunpolitiker som prioriterar
              det som är viktigast är nyckeln till starka och framgångsrika
              kommuner med ett rimligt skatteuttag.
            </seg>
          </u>
          <u>
            <seg>
              Samtidigt har staten ett stort och viktigt ansvar att sköta sina
              uppgifter och inte lägga över ansvaret på kommunerna. I stället
              behöver statsbidragen öka mer än i regeringens budget. Regeringen
              måste också se till att hela landets behov beaktas och inte med
              sin politik vare sig försvåra livet för boende på landsbygden
              och i glesbygd eller sätta käppar i hjulen för våra tillväxtkommuner.
              Förutom en mycket mer tillväxtfrämjande politik totalt sett är
              det viktigt med ett kommunalt utjämningssystem som utformas på
              ett sätt som skapar legitimitet hos både de kommuner som bidrar
              till systemet och de som får del av det.
            </seg>
          </u>
          <u>
            <seg>
              Vi moderater driver på riktigt en politik för alla delar av vårt
              land och vill inte ställa kommuner mot varandra. Vi är alla en
              del av Sverige.
            </seg>
          </u>
          <note type="speaker">
            Anf. 2 HÅKAN SVENNELING (V):
          </note>
          <u>
            <seg>
              Fru talman! Jag vill börja med att säga att det är trevligt att
              få göra ett gästspel i mitt gamla utskott, finansutskottet, särskilt
              i dag när vi fattar ett så viktigt beslut som det om att öka utjämningen
              mellan kommuner som är städer och kommuner som har mycket landsbygd.
              Just olikheterna i Sverige är nämligen grunden för vårt kommunala
              utjämningssystem. Trots våra olikheter runt om i landet ska vi
              kunna erbjudas likvärdig välfärd oavsett var vi bor.
            </seg>
          </u>
          <u>
            <seg>
              Tyvärr, fru talman, är det inte så i dag. Skillnaden mellan de
              kommuner där man betalar minst i kommunalskatt och den kommun
              där man betalar mest är i dag ungefär 6 kronor på en intjänad
              hundralapp. Riksdagens utredningstjänst har för Vänsterpartiets
              räkning utrett frågan och konstaterat att skillnaden mellan de
              kommuner som har lägst respektive högst kommunalskatt det senaste
              decenniet har ökat.
            </seg>
          </u>
          <u>
            <seg>
              De stora skillnaderna i kommunalskatt innebär att en undersköterska
              som bor i Sollefteå och har en inkomst på 25 000 kronor i månaden
              betalar ungefär 1 000 kronor mer i skatt per månad jämfört med
              en undersköterska med lika lön som bor i Österåker.
            </seg>
          </u>
          <u>
            <seg>
              Kan det vara så att en del kommuner helt enkelt är mer effektiva
              eller erbjuder mer kommunal service än andra? Det enkla svaret
              är nej. Forskaren Lars-Fredrik Andersson finner att stödet för
              att så skulle vara fallet generellt sett är svagt. Därför behövs
              det kommunala utjämningssystemet för att jämna ut de faktiska
              skillnader som finns.
            </seg>
          </u>
          <u>
            <seg>
              Regeringens proposition bygger på den statliga utredningen Lite
              mer lika . Vänsterpartiet menar att regeringens förslag är ett
              steg i rätt riktning men att det inte är tillräckligt. Därför
              stöder vi regeringens proposition men har samtidigt en reservation
              och ett särskilt yttrande.
            </seg>
          </u>
          <u>
            <seg>
              Vår åsikt får också stöd av Riksrevisionen, som menar att större
              om ­ fördelning behövs inom det kommunala utjämningssystemet.
              Riksrevisio ­ nens granskning visar bland annat att systemet inte
              fullt ut kompenserar för alla kostnadsskillnader som beror på
              olikheter när det gäller befolk ­ ningssammansättning eller geografiska
              förutsättningar. Kommuner med stor yta, få invånare och liten
              andel som bor i tätort underkompenseras inom samtliga verksamhetsområden
              som omfattas av kostnadsutjämning ­ en. Av landets 290 kommuner
              är 241 underkompenserade, menar Riksre ­ visionen.
            </seg>
          </u>
          <u>
            <seg>
              Riksrevisionen konstaterar att regeringens förslag ökar omfördelning
              ­ en, men enligt deras beräkningar är detta inte tillräckligt
              för att åtgärda de stora skillnader i kostnader som stor yta,
              få invånare och liten andel i tätort ger upphov till. Det rör
              sig om en systematisk underskattning.
            </seg>
          </u>
          <u>
            <seg>
              Detta gör att frågan om kommunal utjämning ofta blir en fråga
              om stad gentemot landsbygd – städerna vill inte ta ansvar för
              en positiv utveckling på Sveriges landsbygd. Därför var det inte
              konstigt att vi när jag satt i den parlamentariska landsbygdskommittén
              tittade på just kommunal utjämn ­ ing. Landsbygdskommittén försökte
              analysera utjämningssystemet ur ett landsbygdsperspektiv.
            </seg>
          </u>
          <u>
            <seg>
              Det vi kom fram till i kommittén tydde på att det kommunala utjäm
              ­ ningssystemet delvis byggde på inaktuella uppgifter och att
              en del saker saknades, till exempel mottagande av nyanlända, som
              landsbygden har ta ­ git ett större ansvar för än städerna. Landsbygdskommittén
              ansåg därför, i enighet mellan alla partier, att det kommunala
              utjämningssystemet fortlöp ­ ande bör följas upp och att de politiska
              partierna bör medverka i ett sådant uppföljningsarbete.
            </seg>
          </u>
          <u>
            <seg>
              Vänsterpartiet anser därför att mer behöver göras. Redan när
              reger ­ ing ­ en meddelade att man skulle utreda kritiserade vi
              att man bara valde kostnadsutjämningen och inte tog med inkomstutjämningen.
              Det kommunala utjämningssystemet består nämligen av två tydliga
              ben. Att då bara titta på det ena är inte att ta helhetsansvar,
              och för staten är det att smita undan sitt ansvar för att säkerställa
              välfärdens finansiering långsiktigt.
            </seg>
          </u>
          <u>
            <seg>
              Vänsterpartiet menar att en parlamentarisk utredning skyndsamt
              bör tillsättas och få i uppdrag att förutsättningslöst utreda
              hela det kommunala utjämningssystemet i syfte att göra det mer
              rättvist. Det kommunala utjämningssystemet bör också ses över
              mer löpande så att komponenterna i utjämningssystemet är uppdaterade
              och följer aktuella förutsättningar. Därför är Landsbygdskommitténs
              idé om en mer fast parlamentarisk kommitté intressant och något
              som regeringen på allvar borde fundera över.
            </seg>
          </u>
          <u>
            <seg>
              Vänsterpartiet är också kritiskt till propositionens förslag
              om att ta bort försörjningsstöd som en variabel för att förklara
              skillnader mellan kommuner. Kommuner arbetar för invånarnas bästa,
              och beslut om ekonomiskt bistånd fattas i enlighet med socialtjänstlagen.
              Det rör sig inte om en påverkbar kostnad för kommunens kostnadsutjämning.
            </seg>
          </u>
          <u>
            <seg>
              Vänsterpartiet är också kritiskt till att systemet utjämnar för
              skillnader i lönekostnader som är påverkbara och därför borde
              ha tagits bort eller setts över.
            </seg>
          </u>
          <u>
            <seg>
              Så till den borgerliga kritik som finns mot regeringens förslag.
              På olika sätt försöker man driva tesen att tillväxt har med saken
              att göra – att en del kommuner skulle bli hämmade och inte fatta
              aktiva beslut på grund av utjämningssystemet. Men den saken har
              redan utretts av Utjämningskommittén.08, som 2011 konstaterade
              att man inte funnit några belägg för att utjämningen i sig skulle
              vara tillväxthämmande.
            </seg>
          </u>
          <u>
            <seg>
              Annan borgerlig kritik kommer nu från större kommuner som min
              egen, Karlstads kommun, med det moderata kommunalrådet Per-Samuel
              Nisser. För att sammanfatta kritiken är man sur för att man som
              kommun får betala lite mer.
            </seg>
          </u>
          <u>
            <seg>
              Att städer antar detta snäva perspektiv och bara ser till den
              egna kommunens ekonomi blir tydligt i fallet med Karlstads kommun.
              Av Värmlands totalt 16 kommuner är det en, Karlstads kommun, som
              behöver be ­ tala mer medan 15 kommuner blir vinnare och får tillbaka
              mer av systemet. Samtidigt är också Region Värmland en av systemets
              vinnare när det gäller omfördelning mellan landsting.
            </seg>
          </u>
          <u>
            <seg>
              Man kan anta att Karlstadsborna genom en ökad likvärdighet i
              systemet får bättre sjukvård och att välfärden blir bättre i grannkommunerna,
              vilket troligtvis underlättar den regionala kommunsamverkan om
              olika välfärdsuppdrag. Men man tittar bara snävt på den egna kommunens
              ekonomi i stället för att se helheten och hur vi ska ta ansvar
              för hela Sverige.
            </seg>
          </u>
          <u>
            <seg>
              Att göra förutsättningarna för olika kommuner mer jämlika ökar
              alltså jämlikheten och stärker hela Sverige, såväl landsbygden
              som städerna. Därför bör vi i dag bifalla förslaget till ny kommunal
              utjämning. Jag yrkar bifall till reservation 4.
            </seg>
          </u>
          <note type="speaker">
            Anf. 3 JAKOB FORSSMED (KD):
          </note>
          <u>
            <seg>
              Fru talman! I kommunerna bygger vi Sverige, som Birger Ekstedt
              sa. Men Sveriges kommuner och regioner är hårt pressade. Den demografiska
              utvecklingen tillsammans med en annalkande konjunkturavmattning
              riskerar att skapa större budgethål, underskott och välfärdsbehov
              som inte möts.
            </seg>
          </u>
          <u>
            <seg>
              Finansieringsgapet i kommunsektorn, alltså skillnaden mellan
              kostnads- och intäktsutveckling, kommer 2023 att uppgå till 43
              miljarder kronor, enligt prognoser från Sveriges Kommuner och
              Regioner, SKR. Prioriteringar krävs, såväl lokalt som nationellt.
            </seg>
          </u>
          <u>
            <seg>
              I detta läge för regeringen en politik som vänder kommuner och
              regio ­ ner ryggen. Budgeten för nästa år är, den tilltagande
              kommunkrisen till trots, förbluffande svag när det gäller tillskott
              till kommunsektorn. I stället prioriteras januaripartiernas olika
              prestigeprojekt som de tvingat på var ­ andra.
            </seg>
          </u>
          <u>
            <seg>
              Den bristande förståelsen för kommunernas situation märks också
              i den dåliga hanteringen av kostnadsutjämningsförslaget, vilket
              riksdagen beslutar om i dag och som är tänkt att träda i kraft
              vid årsskiftet.
            </seg>
          </u>
          <u>
            <seg>
              Förvisso tar regeringen vidare i sin budget en del satsningar
              från KD-M-budgeten. Det generella tillskottet ligger kvar, kömiljarden
              likaså. Men de resurser och reformer man själv presenterat är
              otillräckliga. Regeringen har till och med skurit ned på resurserna
              till äldreboenden, trots den stora brist som väntar. När dammet
              lagt sig efter interna budgetstrider var det annat som fick förtur.
              Annat fick förtur framför de 120 000 patienter som väntat olagligt
              länge på vård och de 26 000 äldreboendeplatser som måste byggas
              till 2026.
            </seg>
          </u>
          <u>
            <seg>
              Regeringen ansåg sig ha 25 miljarder i reformutrymme men lyckades
              knappt tillföra några ytterligare resurser till kommunsektorn
              och välfärden utöver det som redan var aviserat i M-KD-budgeten.
            </seg>
          </u>
          <u>
            <seg>
              Statsministern och finansministern höll pressträff om äldresatsningar,
              men det var bara omfördelning av befintliga medel. Samtidigt låg
              nedskärningarna från i våras fast. Utbildningsministern höll pressträff
              om miljardsatsningar på skolan. Det visade sig vara ett nettotillskott
              på 100 miljoner.
            </seg>
          </u>
          <u>
            <seg>
              Så har det låtit när budgeten har presenterats.
            </seg>
          </u>
          <u>
            <seg>
              Då är det förstås förståeligt att regeringen med andra metoder
              försöker göra någonting åt kommunkrisen. Nu har man lagt fram
              en proposition om ändrad kostnadsutjämning som ett delsvar på
              dessa problem. Förslaget kommer till del att underlätta för vissa
              kommuner och regioner att klara sitt uppdrag. Men samtidigt innebär
              regeringens bristfälliga upplägg stora bekymmer för andra. När
              propositionen presenterades i mitten av hösten hade många kommuner
              och regioner nämligen redan fattat beslut om sina budgetar för
              2020 eller var i färd med att göra det.
            </seg>
          </u>
          <u>
            <seg>
              Förslaget har inneburit att man har varit tvungen att ändra.
              Stora belopp har fått prioriteras ned i kommuner och regioner
              bara månader eller veckor före budgetårets start. Att förslaget
              läggs fram så sent vittnar om att reger ­ ingen inte riktigt tar
              kommuners och regioners situation på allvar.
            </seg>
          </u>
          <u>
            <seg>
              Vi kristdemokrater föreslår ett mer ordnat införande, där staten
              tar ett större ekonomiskt ansvar på grund av att införandet nu
              sker i hast.
            </seg>
          </u>
          <u>
            <seg>
              I vårt alternativ genomför vi förändringarna i kostnadsutjämningen
              enligt propositionen. De förändringar som nu föreslås anser vi
              i allt väsentligt i sig är rimliga. En del beräkningsfaktorer
              har inte uppdaterats på flera år. Verkligheten har sedan länge
              sprungit förbi dem. Andra har bytts ut till faktorer med något
              högre träffsäkerhet. Som ett exempel kan nämnas att hemtjänstkostnader
              i glesbygd tidigare bara räknades för personer över 80 år, medan
              det nya även inkluderar gruppen mellan 65 och 79 år. Det är en
              bra förändring. Men de negativa effekter som uppstår för vissa
              kommuner och regioner i det nya systemet måste enligt vår uppfattning
              dämpas. Det är inte rimligt att genomföra förslaget i den hast
              som nu sker.
            </seg>
          </u>
          <u>
            <seg>
              I vårt förslag ligger införandebidraget kvar på den högsta nivån
              i tre år i stället för ett år. Framför allt skjuter staten till
              medel till de kommuner och regioner som får en försämring när
              den nya utjämningen införs. Det handlar om drygt 90 kommuner och
              sju regioner som har en negativ förändring i propositionen.
            </seg>
          </u>
          <u>
            <seg>
              Vi tar ansvar och har i vårt budgetalternativ därför satt av
              2 miljarder extra 2020 och 2021. Detta gör vi utöver specifika
              satsningar på välfärd i kommunsektorn på över 5 miljarder kronor
              för vartdera året.
            </seg>
          </u>
          <u>
            <seg>
              Med vårt förslag får kommuner och regioner med positivt utfall
              i förslaget sina ökade resurser vid årsskiftet i enlighet med
              propositionen samtidigt som effekterna för de kommuner som har
              en negativ bidrags- eller avgiftsförändring begränsas till ett
              minimum.
            </seg>
          </u>
          <u>
            <seg>
              Vårt förslag matchar till delar regeringens, men eftersom det
              också är en budgetfråga där vi tillför resurser till de kommuner
              som drabbas med regeringens förslag kommer vi att avstå i huvudvoteringen
              med hänvisning till vårt budgetalternativ och därefter rösta på
              våra egna förslag.
            </seg>
          </u>
          <u>
            <seg>
              Fru talman! Vi kristdemokrater står bakom idén om att utjämning
              be ­ hövs. Det finns skilda förutsättningar som är svåra för den
              enskilda kom ­ munen och regionen att påverka. Att exempelvis
              glesare bygder kompen ­ seras för att långa avstånd kostar mer
              är befogat om landet ska hålla sam ­ man. Det blir dock alltmer
              uppenbart att det skulle behövas en helhets ­ översyn av utjämningssystemet.
              Vi föreslår en sådan.
            </seg>
          </u>
          <u>
            <seg>
              Den utredning som ligger till grund för propositionen hade enbart
              i uppdrag att föreslå ändringar i kostnadsutjämningen, vilket
              utgör ungefär en tiondel av hela systemet. Övriga delar är inte
              berörda. Men precis som det nya förslaget väger upp för gleshetsfaktorer
              som innebär kostnader behöver utjämningen även ta bättre hänsyn
              till tillväxt. Det handlar om de utmaningar som följer av att
              växa snabbt när det gäller exempelvis infrastruktur, skola och
              sjukvård. Risken med en utjämning som inte tar tillräcklig hänsyn
              till detta är att drivkrafterna för tillväxt i kommuner och regioner
              försvagas, till skada för hela landets tillväxt.
            </seg>
          </u>
          <u>
            <seg>
              Även möjligheterna till en mer regional modell bör analyseras.
              Ofta ligger ju boendekommuner och jobbkommuner geografiskt nära
              varandra och drar nytta av varandra. Inom utjämningssystemet behandlas
              de dock som separata entiteter och får olika profiler trots att
              det i hög grad kan vara så att personer som bor i den ena kommunen
              arbetar i den andra. Här skulle ett mer regionalt perspektiv kunna
              bidra till en mer rimlig omfördelning.
            </seg>
          </u>
          <u>
            <seg>
              Jag yrkar bifall till reservation 3, där vi kräver en bred översyn
              av hela utjämningssystemet för att stärka möjligheterna för kommuner
              och regio ­ ner och för att stärka systemets legitimitet.
            </seg>
          </u>
          <u>
            <seg>
              Fru talman! En svår tid väntar för landets kommuner och regioner.
              För att säkra välfärden behövs en politik som nu prioriterar kommunsektorn
              och ser behoven hos alla landets kommuner och regioner. Utjämningen
              är bara en liten del av den politik som behövs. Den här propositionen
              förändrar inte de stora behov som finns. Det behövs långt mer
              politik, långt större resurser och långt fler reformer för att
              vi ska kunna möta kommunkrisen i dess helhet.
            </seg>
          </u>
          <note type="speaker">
            Anf. 4 JOAR FORSSELL (L):
          </note>
          <u>
            <seg>
              Fru talman! Denna debatt blir lite märklig. Jag tillåter mig
              att hävda att det inte finns något parti – och kanske ingen riksdagspolitiker
              – som inte vill ha ett utjämningssystem i Sverige. Jag som stockholmare
              och som en person som ofta träffar väljare från vår huvudstad
              har heller aldrig någonsin träffat någon väljare under min tid
              som politiskt aktiv som inte tycker att hela landet ska leva och
              som inte tycker att det ska finnas en grundläggande välfärd i
              hela landet. Det är inte det som är konflikten. En sådan konflikt
              finns inte, fru talman.
            </seg>
          </u>
          <u>
            <seg>
              Konflikten här handlar i stället om att förslaget som sådant
              är slarvigt framskrivet och genomarbetat. Det leder till ökad
              splittring och polarisering i hela landet. Det svarar inte på
              de problem som Sverige och våra kommuner står inför, och det kommer
              att genomföras på ett hafsigt sätt.
            </seg>
          </u>
          <u>
            <seg>
              Först och främst är det uppenbart att regeringen har misslyckats
              med sin ambition att göra en ordentlig uppdatering av utjämningssystemet.
              Det är verkligen så. Även om man tycker att kostnadsutjämningen
              behöver ses över – jag kan hålla med om det; det finns faktorer
              som vi behöver uppdatera – behöver man ta ett samlat grepp om
              hela systemet. Det är orimligt att börja skruva på en mutter i
              ett sådant här stort och ganska komplext system utan att titta
              på andra muttrar. Vi behöver titta på inkomstutjämningen. Framför
              allt behöver vi öka statens ansvarstagande när det gäller finansieringen
              av systemet.
            </seg>
          </u>
          <u>
            <seg>
              Det finns något märkligt, fru talman, i att Socialdemokraterna
              gärna pratar om att kommuner ska få bestämma själva och om att
              kommuner behöver få ett stort inflytande över politiken i den
              egna kommunen samti ­ digt som de ignorerar att kommunala beslut
              också påverkar vilken situa ­ tion kommunen befinner sig i. Om
              man tycker att kommuner ska ha en hög grad av självbestämmande
              – jag tycker det – bör man också se att det får konsekvenser när
              kommuner får bestämma mycket själva.
            </seg>
          </u>
          <u>
            <seg>
              Det finns en konsekvens som är uppenbar i det här systemet. Om
              vi inte reformerar inkomstutjämningen och skapar incitament för
              kommuner att driva på tillväxt och driva på för att fler ska driva
              företag och fler ska jobba har vi inte ett system som hänger ihop.
            </seg>
          </u>
          <u>
            <seg>
              Om man tycker att kommuner ska ha rätt att bestämma själva borde
              man också tycka att kommuner har en del i ansvaret för vad som
              händer i den egna kommunen.
            </seg>
          </u>
          <u>
            <seg>
              Jag tror det. Jag tror att kommunpolitik gör skillnad. Jag tror
              att det som fritidspolitiker gör runt om i landet gör skillnad
              för den egna kommunen. Jag tror att man genom kommunala och regionala
              beslut kan påverka vilken tillväxt man har och vilka förutsättningar
              för jobb och företagande som finns. Därför behöver vi reformera
              inkomstutjämningen på ett sätt som gör att alla får goda incitament
              att sköta sig och att driva på för ännu mer tillväxt.
            </seg>
          </u>
          <u>
            <seg>
              Fru talman! Det här förslaget är också en chock för alla Sveriges
              kommuner och regioner. Det införs snabbt, hastigt och slarvigt,
              och det slår mot tillväxtmotorer. Det slår inte bara mot Stockholm;
              det är inte det som är problemet. Problemet med det här förslaget
              är att det slår mot tillväxtmotorer runt om i hela landet. Det
              slår mot kommuner som driver utveck ­ lingen i sina respektive
              regioner runt om i landet.
            </seg>
          </u>
          <u>
            <seg>
              Jag har talat med otaliga kommunpolitiker i kommuner som inte
              själva missgynnas av systemet men som ser att den ofta stora kommunen
              i regio ­ nen som driver den regionala tillväxten kommer att få
              en chock i det här systemet. Den chocken kommer samtidigt som
              vi ser och vet att Sverige är på väg in i en ekonomisk svacka.
              Vi rör oss mot lågkonjunktur. Bördan på våra kommuner ökar. Då
              kommer den här chocken. Då utdelar reger ­ ingen detta dråpslag
              mot tillväxt runt om i hela landet.
            </seg>
          </u>
          <u>
            <seg>
              Fru talman! Det är också så att det kommunala utjämningssystemet
              misslyckas med att möta de problem som finns i tillväxtkommuner.
              Det inte bara slår mot tillväxtkommuner, utan det misslyckas med
              att möta de problem som kommer av att man är stor och växer, alltså
              som en följd av skala.
            </seg>
          </u>
          <u>
            <seg>
              Förslaget misslyckas med att möta de ökade behoven av finansiering
              av infrastrukturutbyggnad, av skolutbyggnad och av utbyggnad av
              sjukvård och omsorg. Förslaget missar att det faktiskt finns problem
              både med att vara liten och ha en gles befolkningsstruktur och
              med att vara stor och ha en tät befolkningsstruktur.
            </seg>
          </u>
          <u>
            <seg>
              Jag kan ta ett exempel från verkligheten. Det är tyvärr inte
              så ofta vi pratar om sådana här i riksdagen. Förra mandatperioden,
              när de flesta andra som är uppe i den här talarstolen i dag redan
              var riksdagsledamöter, var jag fritidspolitiker i stadsdelsnämnden
              Rinkeby-Kista utanför Stockholm. Vi hanterade ett av de mest utsatta
              områdena i Stockholm, och vi var minst sagt svikna av regeringen.
            </seg>
          </u>
          <u>
            <seg>
              De problem som vi hade i Rinkeby-Kista och de problem som finns
              i förorter runt om i landet är problem som kommer av skala. De
              kommer av att man är många. Det är enklare att hantera social
              och socioekonomisk utsatthet om det är lite färre som är utsatta
              än om det är fler.
            </seg>
          </u>
          <u>
            <seg>
              Regeringen misslyckades under den förra mandatperioden med att
              se till att det fanns poliser och trygghetsåtgärder hos oss. Man
              misslyckades med att tillskjuta tillräckligt med medel till skolsystemet.
              Resultatet var att vi som var aktiva lokalt i vår utsatta förort
              själva var tvungna att ta pengar och anställa trygghetsvakter,
              rusta skolor och så vidare.
            </seg>
          </u>
          <u>
            <seg>
              Om man har ett system som ska utjämna skillnaderna mellan olika
              delar av landet och missar att se att det finns problem med att
              man har både en gles befolkningsstruktur och en tät befolkningsstruktur
              är det klart att man inte har ett system som är hållbart över
              tid eller som träffar målet.
            </seg>
          </u>
          <u>
            <seg>
              Fru talman! När man lyssnar på regeringen låter det som om det
              här är ett förslag som syftar till att ena landet, se till att
              vi håller ihop, se till att vi kan lösa de problem som Sverige
              står inför. Men det är precis tvärtom. Det här är ett förslag
              som sliter isär Sverige, som ställer kommuner mot varandra och
              som inte svarar på de problem som Sverige har.
            </seg>
          </u>
          <u>
            <seg>
              Jag tycker att vi här i riksdagen borde ha en seriös diskussion
              om de gemensamma utmaningar som finns i bruksorter och förorter
              liksom om de gemensamma utmaningar och möjligheter som finns i
              skärgårdskommuner och fjällkommuner. Jag skulle önska att vi kunde
              ha en seriös diskussion om hur vi ska få hela Sverige att leva
              och hur vi kan se de problem som finns med välfärden och de problem
              som hela Sveriges kommuner står inför.
            </seg>
          </u>
          <u>
            <seg>
              I stället väljer regeringen att gå fram med ett förslag som ställer
              kommuner mot varandra, som ignorerar vikten av att öka tillväxten
              genom skarpare incitament genom att reformera inkomstutjämningen
              och som inte tar ett tillräckligt stort statligt ansvar för kommunernas
              börda.
            </seg>
          </u>
          <u>
            <seg>
              Fru talman! Jag vill yrka bifall till Liberalernas reservation
              och därmed avslag på hela det här haveriet till förslag. Vi kan
              inte ta den allvarliga situation som Sveriges kommuner, landsting
              och regioner står inför så här oseriöst. Det är slarvigt och hafsigt!
            </seg>
          </u>
          <note type="speaker">
            Anf. 5 HÅKAN SVENNELING (V) replik:
          </note>
          <u>
            <seg>
              Fru talman! Joar Forssell från Liberalerna inleder med att det
              här är en märklig debatt och att det inte borde finnas någon konflikt.
              Sedan ägnar han en stor del av sitt anförande åt att just måla
              upp den konflikt som det ändå blir pengamässigt mellan stad och
              land – samtidigt som han säger att den inte finns.
            </seg>
          </u>
          <u>
            <seg>
              När jag läste in mig på det här betänkandet var det en sak som
              jag reagerade ganska kraftigt på i Liberalernas reservation. Det
              står så här: ”Dessutom slår förslaget i flera fall mot regionala
              tillväxtmotorer som residensstäder och medelstora kommuner.”
            </seg>
          </u>
          <u>
            <seg>
              Det här är ju ett typexempel på hur man talar om att det finns
              tillväxtmotorer och platser som utvecklas – och så finns det något
              annat. Det är ett typexempel på en diskussion där vi pratar om
              närande och tärande delar av vårt land. Det är ett typexempel
              på en retorik som faktiskt drar isär vårt land i stället för att
              skapa ett helt Sverige som utvecklas och växer.
            </seg>
          </u>
          <u>
            <seg>
              Det vi ser i praktiken och i verkligheten är både städer som
              går bra och städer som går dåligt. Vi ser landsbygdskommuner som
              går superbra och landsbygdskommuner som går lite dåligt. Men genom
              att på förhand bestämma sig för att det finns regionala tillväxtmotorer
              kryper man in i en modell där man bara ser närande och tärande.
            </seg>
          </u>
          <u>
            <seg>
              Jag funderar på om det är så Liberalerna ser på Sverige. Anser
              Joar Forssell att det finns ett närande och ett tärande Sverige?
            </seg>
          </u>
          <u>
            <seg>
              Vi hör många vackra ord från Liberalerna. Jag satt faktiskt i
              den parlamentariska landsbygdskommittén, och ska man utvärdera
              Liberalernas roll i Landsbygdskommittén var det få förslag och
              låg aktivitet. Liberalerna var det enda parti som reserverade
              sig och såg därmed till att det inte blev en hel enighet. Det
              tycker jag är ett ganska dåligt betyg till ett parti som säger
              sig vilja arbeta för att hela Sverige ska leva.
            </seg>
          </u>
          <u>
            <seg>
              Så kommer vi till förortsutmaningarna, där jag håller med Joar
              Forssell om ganska mycket. Men då kan Joar Forssell kanske svara
              på varför man från Liberalernas sida såg till att ta bort de rättvisemiljarder
              som Vänsterpartiet drev igenom och som faktiskt gav extrapengar
              både till förorten och till Sveriges landsbygder.
            </seg>
          </u>
          <note type="speaker">
            Anf. 6 JOAR FORSSELL (L) replik:
          </note>
          <u>
            <seg>
              Fru talman! Jag kan börja med att svara på det sista. Där Liberalerna
              styr ser vi till att införa trygghetsvakter, vi ser till att stärka
              skolorna och vi ser till att satsa på de delar av våra kommuner
              som faktiskt behöver allra mest stöd. I det här fallet tänker
              jag att det handlar om våra utsatta förorter.
            </seg>
          </u>
          <u>
            <seg>
              Det här är inte en diskussion som handlar om stad och land. Jag
              tycker inte att det finns en konflikt mellan stad och land. Alla
              i Sverige som jag har träffat – både medborgare, väljare och politiker
              – tycker att hela Sverige ska leva. De tycker att det ska finnas
              grundläggande välfärd i hela Sverige och att vi tillsammans ska
              ta ansvar för att varenda del av det här landet ska vara bra att
              leva i. Det ska finnas en skola, det ska finnas omsorg och det
              ska finnas ett närvarande rättsväsen.
            </seg>
          </u>
          <u>
            <seg>
              Det finns ingen konflikt. Det här är tramsig retorik, fru talman.
              Jag tycker att det är populism från Vänsterpartiet när man försöker
              driva fram den här polariseringen för att få igenom sina socialistiska
              förslag.
            </seg>
          </u>
          <u>
            <seg>
              Finns det närande och tärande kommuner? Nej, det gör det inte.
              Det som däremot finns är ett utjämningssystem med en inkomstutjämningsdel
              som leder till att kommun er får lägre incitament att driva på
              för ett bättre näringsliv, för mer företagande, för mer tillväxt.
              Och det som händer med det här förslaget är just att de kommuner
              som i dag är tillväxtmotorer och kan skapa välstånd i sina regioner
              får en chock. Det är ett dråpslag mot tillväxten. Det betyder
              inte att de är de enda som är drivande för tillväxt i sina delar
              av landet. Tvärtom innebär detta att alla kommuner i nästa led
              kan vara drivande för tillväxt i hela landet.
            </seg>
          </u>
          <u>
            <seg>
              Det är skrämmande, fru talman, hur Vänsterpartiet orerar om att
              man vill ställa stad mot land.
            </seg>
          </u>
          <note type="speaker">
            Anf. 7 HÅKAN SVENNELING (V) replik:
          </note>
          <u>
            <seg>
              Fru talman! Jag börjar med att konstatera att jag tycker att
              det är bra att Liberalerna inte ser kostnadsutjämningen som närande
              och tärande. Det man skriver och säger ligger nära den typen av
              retorik.
            </seg>
          </u>
          <u>
            <seg>
              Det är ändå tydligt att det någonstans finns en konflikt mellan
              stad och land som vi behöver se och prata om i Sveriges riksdag.
              Det handlar myck ­ et om vilken syn vi har och var vi landar i
              den politik vi för.
            </seg>
          </u>
          <u>
            <seg>
              Vi sitter i en kammare där majoriteten bor i Sveriges städer
              kontra Sveriges landsbygder. Ett sådant exempel var när Landsbygdskommittén
              presenterade sitt förslag. De mothugg jag fick runt om i landet
              gällde att Stockholm skulle bli lidande om man fick lite mindre
              i reseersättning eller om landsbygden fick lite mer av någonting
              och vidare att man utifrån ett stadsperspektiv skulle lida när
              landsbygden fick lite mer av kakan.
            </seg>
          </u>
          <u>
            <seg>
              Det är intressant att jämföra med debatten i Norge. Där finns
              ett tydligt hela-landet-perspektiv, men det finns inte i den svenska
              debatten. Jag tror att det beror på att städerna har en mycket
              mer dominerande ställning i svensk debatt.
            </seg>
          </u>
          <u>
            <seg>
              Den kommunala utjämningen är inte socialism, Joar Forssell. Den
              gör dock Sverige lite mer rättvist. Och den ger likvärdiga förutsättningar
              – det är därför utredningen hette Lite mer lika – i fråga om faktiska
              skillnader i olika kommuner, beroende på geografi, befolkning
              och avstånd.
            </seg>
          </u>
          <u>
            <seg>
              Borgerligheten tar om och om igen fram argumentet att utjämningen
              är tillväxthämmande, trots att man i sin egen tillsatta utredning
              2011 konstaterade att inkomstutjämningen inte är tillväxthämmande.
              Det är viktigt att slå fast att man redan har tillsatt en sådan
              utredning. Vi kan tillsätta ytterligare en utredning som arbetar
              många år och som kommer fram till samma slutsats igen. Men vad
              sjutton är nyttan? Är det så vi ska använda våra resurser? Jag
              är tveksam till det.
            </seg>
          </u>
          <u>
            <seg>
              Därför tycker jag att det är bra att vi har tagit ett kliv i
              rätt riktning, men jag skulle vilja ta fler kliv. Kanske det en
              dag leder fram till socialism. Det tror inte jag, men det blir
              i vart fall lite mer lika mellan olika kommuner.
            </seg>
          </u>
          <note type="speaker">
            Anf. 8 JOAR FORSSELL (L) replik:
          </note>
          <u>
            <seg>
              Fru talman! Det är som att Svenneling från Vänsterpartiet har
              skrivit sina talepunkter före debatten. Jag har inte sagt att
              utjämningssystemet leder till socialism. Tvärtom sa jag i mitt
              inledningsanförande att alla här är för ett utjämningssystem.
              Däremot är ledamotens förslag angränsande till socialism. Det
              är klart att de är det, och det är inget fel i det. Det är därför
              ledamoten är invald i Sveriges riksdag.
            </seg>
          </u>
          <u>
            <seg>
              Liberalerna är ett parti som går fram med ett förslag som innebär
              att ge mer statliga pengar till det system som diskuteras för
              att få ett högre statligt finansierande av utjämningssystemet.
              Liberalerna är ett parti som vill se ett differentierat reseavdrag
              så att man i till exempel Stockholm, där det finns bra tillgång
              till kollektivtrafik, kan få mindre reseavdrag än i kommuner som
              är mer glesbefolkade. Jag tycker att det är oseriöst att hävda
              att Liberalerna skulle vara ett parti som inte bryr sig om att
              hela landet ska leva. Tvärtom har vi en seriös politik för detta.
            </seg>
          </u>
          <u>
            <seg>
              Däremot, fru talman, tycker jag att det är märkligt när Vänsterpartiet
              så offensivt går fram med en politik som sliter isär landet och
              ställer kommuner mot varandra, i stället för att se att det finns
              gemensamma utmaningar, att se att det finns stora socioekonomiska
              likheter mellan Sveriges bruksorter och förorter, där arbetslösheten
              är hög, där utbildningsnivån ofta – tyvärr – är låg och där det
              behövs stora insatser, och i stället för att lyfta fram att det
              finns stora likheter mellan skärgårdskommuner och fjällkommuner,
              där bostadspriserna ofta drivs upp av att personer som kommer
              utifrån köper hus så att personerna som kommer därifrån inte får
              en chans att köpa en bostad eller där arbetet är säsongsbetonat
              så att det är svårt att få en stabil ekonomisk struktur. Det är
              utmaningar som landet och våra storstadsregioner delar. Låt oss
              prata om det som förenar Sverige, och låt oss ha ett utjämningssystem
              som på allvar möter problemen.
            </seg>
          </u>
          <note type="speaker">
            Anf. 9 INGEMAR NILSSON (S):
          </note>
          <u>
            <seg>
              Fru talman! En jämlik välfärd som kommer alla landets invånare
              till del är en förutsättning för ett Sverige som håller ihop och
              ett Sverige som växer.
            </seg>
          </u>
          <u>
            <seg>
              Sveriges kommuner och regioner är våra välfärdsproducenter. Det
              är där, hos kommuner och regioner, som ansvaret ligger för att
              leverera en bra skola, en vård och omsorg med hög kvalitet samt
              en god hälso- och sjukvård. Därför är det nödvändigt att våra
              kommuner och regioner ges så lika möjligheter som möjligt att
              leverera välfärd till medborgarna oavsett var i landet de bor.
              Ett av de absolut viktigaste instrumenten för att uppnå detta
              är det system för inkomst- och kostnadsutjämning som vi har, och
              har haft, i Sverige under lång tid.
            </seg>
          </u>
          <u>
            <seg>
              Dagens debatt handlar om en del av detta, nämligen kostnadsutjämningen
              mellan kommuner och mellan regioner – det som de flesta känner
              som landstingen. Jag vill därför här och nu, fru talman, yrka
              bifall till förslaget i finansutskottets betänkande nr 18, Ändringar
              i kostnadsutjämningen för kommuner och landsting , och avslag
              på reservationerna.
            </seg>
          </u>
          <u>
            <seg>
              Fru talman! Förutsättningarna för våra kommuner och regioner
              i Sverige skiljer sig åt på ett ganska dramatiskt sätt , m ed
              befolkningsunderlag som numerärt varierar från den minsta kommunen,
              Bjurholm i Västerbotten, med färre än 2 500 invånare, till den
              största, Stockholm, med drygt 962 000 invånare. Skillnaderna i
              invånarantal innebär att befolkningstätheten varierar från 0,2
              – ja, 0,2 – invånare per kvadratkilometer i Arjeplog till 5 818
              invånare per kvadratkilometer i Sundbyberg. När det gäller våra
              regioner handlar det om att antalet invånare varierar från drygt
              59 000 för den minsta, Gotland, till drygt 2,3 miljoner i den
              största och folkrikaste, nämligen Stockholms län.
            </seg>
          </u>
          <u>
            <seg>
              I det ljuset förstår nog de allra flesta att det krävs någon
              form av utjämnande system för att på ett rimligt sätt ge likvärdiga
              förutsättningar för att bedriva en kvalitativt god hemtjänst,
              en bra förskola och skola samt en högkvalitativ hälso- och sjukvård
              i hela landet.
            </seg>
          </u>
          <u>
            <seg>
              Fru talman! Kostnadsutjämningens uppgift är att utjämna strukturella,
              opåverkbara förhållanden för den verksamhet som är obligatorisk
              i våra kommuner och regioner. Systemet ska alltså inte kompensera
              för skillnader i ambitionsnivå. Kostnadsutjämningen är solidariskt
              finansierad inom sektorn. Det är alltså ett inomkommunalt system.
              Men trots inkomst- och kostnadsutjämningen finns ändå mycket stora
              skillnader i kommunalskatt. Skillnaden är i det närmaste 6 kronor
              , med Dorotea på drygt 35 kronor och Österåker på drygt 29 kronor
              i topp och botten. Och tro mig; det finns inget linjärt samband
              mellan kommunal skattesats och utbudet av service och välfärd.
              Snarare gäller nog det motsatta.
            </seg>
          </u>
          <u>
            <seg>
              Detta betyder att utmaningarna är stora och att systemet för
              kostnadsutjämning behöver uppdateras och förbättras här och nu,
              men vi måste också i övrigt prioritera satsningar på våra kommuner
              och regioner. Det är fråga om satsningar som måste gå före framtida
              ofinansierade skattesänkningar.
            </seg>
          </u>
          <u>
            <seg>
              Fru talman! Ett viktigt underlag till regeringens proposition
              är den utredning som för drygt ett år sedan lämnade sitt betänkande
              med det ganska träffande namnet Lite mer lika . Utredningens uppdrag
              var bland annat att undersöka om nuvarande system i tillräcklig
              omfattning fångar upp större samhällsförändringar, exempelvis
              förändringar i befolkningssammansättning och demografiska förändringar.
              En del av utredningens slutsats var att det nuvarande systemet
              definitivt har brister. Dels saknas automatik i uppdateringar,
              vilket gör att förändringarna blir onödigt stora efter varje utredning.
              Utredningarna kommer med ungefär fem års mellanrum. Uppdateringar
              svarar för ungefär 60 procent av de förändringar som det nu liggande
              förslaget innebär. Dels är en del av det statistiska underlaget
              i systemet oerhört ålderstiget. Det finns statistik som är sedan
              90-talet i systemet. Det är naturligtvis helt otillfredsställande.
            </seg>
          </u>
          <u>
            <seg>
              Men det viktigaste som utredningen konstaterade var att det nuvarande
              systemet inte i tillräcklig omfattning kompenserar för två saker
              – två mycket viktiga saker – nämligen betydelsen av gles bebyggelse
              och av socioekonomisk bakgrund. Den slutsatsen från utredningen
              präglar också på ett påtagligt sätt regeringens proposition.
            </seg>
          </u>
          <u>
            <seg>
              Det nu liggande förslaget ger bättre och rättvisare förutsättningar
              för kommuner med stor andel glesbebyggelse och stor andel invånare
              med svagare socioekonomisk bakgrund.
            </seg>
          </u>
          <u>
            <seg>
              Fru talman! Vi ser i dag att en allt större andel av befolkningen
              blir allt äldre. Det är i mångt och mycket ett positivt resultat
              av en klok generell välfärdspolitik och även ett positivt resultat
              av medicinsk utveckling. Men det är också en utveckling som innebär
              utmaningar. Det är framför allt i glesbygdskommuner som andelen
              äldre beräknas växa som mest de kommande åren. Samtidigt sker
              det en omfattande urbanisering från dessa kommuner. Utmaningarna
              växer.
            </seg>
          </u>
          <u>
            <seg>
              Med regeringens förslag kompenseras de kommuner och regioner
              som har de största utmaningarna och de tuffaste förutsättningarna
              att leverera välfärd till sina medborgare. Vi stärker de kommuner
              där hemtjänsten behöver åka långt, ibland väldigt långt, för att
              nå sina äldre och där skolskjutsar måste till i större omfattning
              eftersom den glesa bebyggelsen leder till stora avstånd till närmaste
              skola. Vi stärker de regioner som har svårare att rekrytera personal
              bland annat på grund av sitt geografiska läge. Samtidigt kompenseras
              kommuner och regioner i högre grad för socioekonomiska utmaningar.
              Det är rättvis politik som håller ihop Sverige.
            </seg>
          </u>
          <u>
            <seg>
              För att upprätthålla standarden i välfärden kommer det att behövas
              betydande resurstillskott framöver. En uppdaterad kostnadsutjämning
              är en relativt liten men mycket viktig del i att tillgodose välfärdens
              behov i hela landet. Många kommuner och regioner är i dag i en
              utsatt situation. På sina håll är läget närmast akut. Så kan vi
              inte ha det. Därför behövs förändring ­ en här och nu.
            </seg>
          </u>
          <u>
            <seg>
              Vi socialdemokrater värnar alltid en jämlik och rättvis välfärd
              för alla medborgare, fru talman. Därför yrkar jag än en gång bifall
              till förslaget i betänkandet och därmed till regeringens proposition
              och avslag på reservationerna.
            </seg>
          </u>
          <note>
            (Applåder)
          </note>
          <note>
            I detta anförande instämde Anna-Caren Sätherberg (S).
          </note>
          <note type="speaker">
            Anf. 10 JAN ERICSON (M) replik:
          </note>
          <u>
            <seg>
              Fru talman! Socialdemokraterna talar mycket om behovet av mer
              pengar till kommunerna och hur viktiga kommunerna är för välfärden.
              Men deras politik prioriterar faktiskt något helt annat. I JÖK-budgeten,
              som vi kallar den, fick ju kommunsektorn stå tillbaka till förmån
              för annat.
            </seg>
          </u>
          <u>
            <seg>
              Vi moderater gör tvärtom och tillför kommunsektorn 50 procent
              mer i nya pengar än vad regeringen gör i sin budget. Hur har vi
              råd med detta? Jo, tack vare att vi prioriterar bort annat.
            </seg>
          </u>
          <u>
            <seg>
              Vi effektiviserar och lägger ned myndigheter. Vi justerar ned
              biståndet till FN:s rekommenderade mål. Vi slopar meningslösa
              byggsubventioner, ineffektiv klimatpolitik, meningslös arbetsmarknadspolitik,
              friår, familje ­ vecka och elcykelpremier. Vi stramar upp migrations
              ‑ och integrationspolitiken och inför bidragstak, kvalificering
              för nyanlända i bidragssystemen och villkor i försörjningsstödet.
            </seg>
          </u>
          <u>
            <seg>
              Vi gör en massa saker som frigör pengar, och det ger oss utrymme
              att satsa mycket mer på välfärden och kommunerna och på polisen
              och rätts ­ väsendet, som också är jätteviktiga för vår landsbygd.
              Vi kan sänka skatten för både löntagare och pensionärer och sänka
              bensinskatten, vilket gynnar människor på landsbygden. Samtidigt
              har vi större överskott i statsfinanserna än regeringen och stödpartierna.
            </seg>
          </u>
          <u>
            <seg>
              Vi kan konstatera att med vår moderata politik blir det mer pengar
              till välfärden, och med Socialdemokraternas politik får kommunerna
              och välfärden stå tillbaka.
            </seg>
          </u>
          <u>
            <seg>
              Jag vill ställa en fråga till Ingemar Nilsson. Jag kan köpa mycket
              av retoriken och argumenten i hans anförande, men hur tänker sig
              Ingemar Nilsson att Socialdemokraterna ska klara att tillföra
              kommunsektorn mer pengar när man bevisligen prioriterar helt andra
              saker i sin egen budget?
            </seg>
          </u>
          <note type="speaker">
            Anf. 11 INGEMAR NILSSON (S) replik:
          </note>
          <u>
            <seg>
              Fru talman! Jag måste konstatera att det är imponerande att höra
              Jan Ericson framstå som alla goda gåvors givare. Det är imponerande
              om man försöker se åtminstone lite grann till den historik som
              Jan Ericson och det parti han företräder i Sveriges riksdag har
              att stå till svars för.
            </seg>
          </u>
          <u>
            <seg>
              Under den sistlidna mandatperioden, det vill säga perioden 2014–2018,
              tillförde den socialdemokratiskt ledda regeringen 35 miljarder
              i nya pengar till den svenska välfärden i form av ökning av de
              generella statsbidragen. Nu ökar vi de generella statsbidragen
              med ytterligare 5 miljarder. De noteras ibland som redan utlovade.
              Ja, det var de. Det är väl en styrka om man kan leverera det man
              lovar och utgår från i en valrörelse.
            </seg>
          </u>
          <u>
            <seg>
              Det är intressant vad Jan Ericson tar upp att Moderaterna gör
              för att kunna leverera mer. Man avskaffar byggsubventioner och
              onödig arbetsmarknadspolitik, och man inför bidragstak.
            </seg>
          </u>
          <u>
            <seg>
              Vad Jan Ericsons och Moderaternas politik leder till är en kraftig
              övervältring av kostnader på Sveriges kommuner. Sveriges kommuner
              får ta ansvaret för en bostadsmarknad som fungerar oerhört olika
              runt om i Sverige. Det ska de klara. Man övervältrar också ansvaret
              för arbetsmarknadspolitiken på kommunerna. Man aviserar ett återinförande
              av stupstocken i sjukförsäkringen – ytterligare ett sätt att övervältra
              kostnader på kommunerna.
            </seg>
          </u>
          <u>
            <seg>
              Socialdemokraterna och regeringen tar ansvar för helheten. Vi
              ser till att ha system som fungerar i våra kommuner och regioner.
              Därför är insatserna när det gäller att rätta till kostnadsutjämningssystemet
              en viktig del i det hela. Det är inte hela lösningen. Men det
              gläder mig, Jan Ericson, att det tydligen kommer att finnas ett
              mycket brett parlamentariskt stöd för ökade resurser till Sveriges
              kommuner.
            </seg>
          </u>
          <note>
            (Applåder)
          </note>
          <note type="speaker">
            Anf. 12 JAN ERICSON (M) replik:
          </note>
          <u>
            <seg>
              Fru talman! Alla goda gåvors givare – ja, det kan man ju tycka.
              Jag kallar det prioriteringar. Vi har en viss mängd pengar. Om
              vi prioriterar rätt och använder pengarna till rätt saker kan
              vi tillföra kommunerna och välfärden mer pengar. Vi har bevisat
              det i vår budget. Jag tycker att det är solklart; det är bara
              att läsa innantill. Vad gäller om det är gåvor eller vad det ska
              kallas tycker jag inte att det är en gåva att använda skattepengarna
              på ett klokt sätt. Det är pengar som människor har jobbat ihop
              och betalat in i vårt system, och då ska de också användas till
              rätt saker.
            </seg>
          </u>
          <u>
            <seg>
              Ingemar Nilsson skryter om alla nysatsningar som Socialdemokraterna
              har gjort. Nu är det ju så att många av de satsningarna fanns
              dels i alliansbudgeten 2015 och dels i M-KD-budgeten nu senast.
              Det är mycket av de pengarna som ni fortsätter vårda. Det tycker
              jag är bra, men det var ju faktiskt vi som tillförde dem och gjorde
              utrymme för dem.
            </seg>
          </u>
          <u>
            <seg>
              Pratar vi bostadssubventioner vet vi ju att de gav väldigt lite
              effekt, så att spara in på dem är inget större bekymmer för kommunsektorn.
            </seg>
          </u>
          <u>
            <seg>
              Att påstå att våra något nedjusterade arbetsmarknadsåtgärder
              i en högkonjunktur skulle övervältra bekymmer på kommunerna tycker
              jag är lite magstarkt med tanke på att ni själva i princip ägnar
              er åt panikslakt av hela Arbetsförmedlingen. Det är ett bekymmer
              för kommunerna. Att minska lite på åtgärderna i en högkonjunktur
              är inte ett bekymmer för kommun ­ erna.
            </seg>
          </u>
          <u>
            <seg>
              Jag kan bara konstatera att det är ett faktum att Socialdemokraterna
              satsar mindre på kommunerna och välfärden än vad Moderaterna gör.
              Det är bara att läsa innantill. Vi satsar 50 procent mer i nya
              pengar, 7 ½ miljard jämfört med regeringens 5 miljarder – och
              de 5 miljarderna är dessutom till stor del pengar som fanns redan
              i M-KD-budgeten. Den sanningen är säkert en obehaglig sanning
              för Socialdemokraterna, men det är likväl en sanning.
            </seg>
          </u>
          <note>
            (Applåder)
          </note>
          <note type="speaker">
            Anf. 13 INGEMAR NILSSON (S) replik:
          </note>
          <u>
            <seg>
              Fru talman! Vi kan diskutera vem som gjort vad, Jan Ericson,
              men vi kan konstatera att exempelvis bostadsbyggandet under den
              regeringsperiod då Alliansen styrde var det lägsta i modern tid.
              Det ledde fram till att vi när vi tog över regeringsmakten 2014
              hade en situation runt om i Sveriges kommuner där bostadsbristen
              var alarmerande.
            </seg>
          </u>
          <u>
            <seg>
              Man kan ha synpunkter på om nyproduktionssubventioner, stöd till
              att bygga nya bostäder, är det optimala. Men i den situation som
              var, med den extrema bostadsbristen i väldigt många av Sveriges
              kommuner, var detta det enda medel som fanns tillgängligt. Det
              står vi upp för varje dag, och vi avser att fortsätta den utvecklingen.
            </seg>
          </u>
          <u>
            <seg>
              Man kan fundera på vad som är övervältring på kommunerna. Men
              det är alldeles klart att Jan Ericson blandar ihop begreppen,
              och det är naturligtvis ingen slump.
            </seg>
          </u>
          <u>
            <seg>
              Det som pågår med att reformera en myndighet som heter Arbetsförmedlingen
              är en sak. Det som Jan Ericson och M-KD-budgeten gjorde med kirurgisk
              precision var att slakta det arbetsmarknadspolitiska innehållet,
              det vill säga möjligheten att ge människor utbildning och kompetensutveckling
              för att de ska kunna ta de jobb som faktiskt finns. Det är det
              som är det allvarliga i M-KD-budgeten. Det är det man övervältrar
              på Sveriges kommuner att ta ansvar för.
            </seg>
          </u>
          <u>
            <seg>
              Ansvarsfull politik? Ja, nu vet inte jag exakt i detalj vad det
              är Jan Ericson menar med att införa ett bidragstak. Min fråga
              – retorisk eftersom Jan Ericson inte har någon replikrätt, fru
              talman – är om bidragstaket är det som ska se till att avdrag
              fördelas rättvisare eller minskar över Sverige. För var är det
              RUT ‑ och ROT-avdragen är maximala? Jo, det är i kommunerna med
              de absolut högsta inkomsterna där man har den absolut största
              möjligheten att betala detta själv. Det är där vi har problemet
              med den moderata skattepolitiken och den moderata synen på ekonomisk
              fördelning.
            </seg>
          </u>
          <u>
            <seg>
              Fru talman! Jag skulle välkomna ett förslag på en sådan begränsning
              från Jan Ericson och Moderaterna.
            </seg>
          </u>
          <note>
            (Applåder)
          </note>
          <note type="speaker">
            Anf. 14 EMIL KÄLLSTRÖM (C):
          </note>
          <u>
            <seg>
              Fru talman! Kommunerna och regionerna kommer att vara i den absoluta
              frontlinjen de kommande åren när det gäller kampen för att upprätthålla
              och bibehålla den svenska välfärden. Det är där vi märker av den
              demografiska förändringen, det är där det kommer att behöva byggas
              såväl nya förskolor som äldreboenden och det är framför allt där
              som kampen för att erbjuda en säker, trygg och tillgänglig vård
              i hela landet förs.
            </seg>
          </u>
          <u>
            <seg>
              Från denna kammare kan vi göra ett flertal saker för att underlätta
              det arbetet. En viktig del är givetvis pengar i form av ökade
              generella statsbidrag. Den budget som just nu diskuteras, som
              kommer att beslutas och sedan träda i kraft vid årsskiftet, innehåller
              viktiga förstärkningar till kommunsektorn. Det är emellertid uppenbart
              redan nu att dessa inte kommer att räcka.
            </seg>
          </u>
          <u>
            <seg>
              Den trappa vi lägger ut i budgeten, som nu diskuteras, om ytterligare
              tillskott på 5 miljarder årligen under mandatperioden är ett bra
              första steg. Men vi kommer att behöva följa upp detta i kommande
              budgetprocesser, för det behövs helt enkelt ett nationellt stöd
              till våra kommuner och regio ­ ner.
            </seg>
          </u>
          <u>
            <seg>
              Ökade nationella bidrag kommer dock inte att lösa hela välfärdsbe
              ­ tinget i det svenska välfärdssamhället på kommunal och regional
              nivå. Vi kommer också att behöva jobba tufft med prioriteringar.
              Det handlar om att öka produktivitetsutvecklingen, att få ut mer
              välfärd för varje skatte ­ krona och att fundera igenom på alla
              nivåer – lokalt, regionalt och natio ­ nellt – om det som i dag
              görs inom det offentliga verkligen är lika viktigt som välfärdens
              absoluta kärna. Jag tror inte det, utan jag tror att vi de kom
              ­ mande åren kommer att behöva jobba med ökade statliga generella
              bidrag till kommunsektorn. Vi kommer att behöva jobba med prioritering
              ­ ar och verkligen värna de välfärdstjänster som vi håller allra
              närmast hjär ­ tat, samtidigt som vi försöker att få upp effektiviteten
              och produktiviteten och leverera mesta möjliga välfärd för våra
              skattekronor. Så behöver vi möta såväl den demografiska som den
              ekonomiska utveck ­ ling som pro ­ gnoserna ger vid handen.
            </seg>
          </u>
          <u>
            <seg>
              Utredningen som ligger till grund för justeringarna i kostnadsutjämningen
              heter Lite mer lika . Det är lätt att instämma i ansatsen i rubriken
              Lite mer lika . Om man ska ha någon synpunkt är det väl på det
              första ordet, för frågan är om det räcker med lite mer. Sannolikt
              kommer vi de kommande åren att behöva ta mått och steg för att
              det blir rejält mycket mer lika, för det är inte en jämlik kommunsektor
              och jämlika förhållanden mellan landets olika regioner i dagsläget.
            </seg>
          </u>
          <u>
            <seg>
              Vi ser oacceptabla skillnader i kommunala skattesatser mellan
              de kommuner som tvingas att ha högst skatt i landet och de kommuner
              som har allra lägst. Delvis försöker vi möta detta i den budget
              som börjar gälla vid årsskiftet genom en riktad skattesänkning
              i de områden där kommunerna har allra högst skatt. Det är ett
              bra första steg, men vi måste också jobba långsiktigt. Vi måste
              jobba strukturellt och se till att landets kommuner får bättre
              möjligheter än i dag att leverera en godtagbar välfärd för ungefär
              samma skatteuttag på den kommunala sidan. Det duger inte att det
              skiljer fem sex kronor per intjänad hundralapp mellan den kommun
              som har högst och den kommun som har lägst skatt i vårt land.
            </seg>
          </u>
          <u>
            <seg>
              Det är dessutom så att de kommuner som betalar allra högst kommunalskatt
              nyttjar mindre av det statliga offentliga åtagandet. Det är sämre
              infrastruktur, och jag tror att vi alla är fullt medvetna om att
              det är betydligt mindre statlig kulturpolitik i en kommun som
              Sorsele än i Sundsvall eller Stockholm. Det ger vid handen att
              orättvisan att man betalar mer skatt för samma välfärdserbjudande
              snarare är ännu större, eftersom stora delar av det offentliga
              åtagandet över huvud taget inte finns tillgängligt på de platser
              där man betalar allra högst skatt. Skillnaderna är alltså oacceptabla.
              Arbetet för att säkra och trygga kommuners och regioners möjligheter
              att leverera välfärd för en rimlig skattepeng måste fortsätta.
            </seg>
          </u>
          <u>
            <seg>
              Icke desto mindre innehåller propositionen, som kom på plats
              efter utredningen Lite mer lika , några steg i rätt riktning.
              Vi tycker att det är kloka överväganden som ligger till grund
              för de nya beräkningsgrunderna när det gäller gleshet och vissa
              socioekonomiska faktorer. På det stora hela får vi ett något mer
              välbalanserat system. Generellt kan man säga att de stora vinnarna
              i det här systemet är mindre kommuner i något mer glesbefolkade
              områden i landet.
            </seg>
          </u>
          <u>
            <seg>
              Vi har här diskuterat såväl propositionens innehåll som tidsplanen,
              och jag tycker att båda är viktiga att ha med sig. När det gäller
              själva innehållet tycker vi att systemet i grunden är något bättre
              balanserat i det nya förslaget. Vi kan ju konstatera att det bara
              är ett av riksdagens partier som kommer att rösta emot propositionen
              under punkt 1 i betänkandet. Men tidsplanen är inte oviktig, för
              de kommuner som gynnas av det här förslaget är kommuner som är
              i en oerhört utsatt sits just nu. Det diskuteras att ett införande
              nu eller om ett år inte spelar så stor roll. Men skillnaden om
              detta inte införs vid årsskiftet utan någon gång i framtiden är
              att de aktuella kommunerna kommer att tvingas skära bort småskolor,
              äldreboenden och välfärdstjänster om de inte får det tillskott
              som propositionen innebär.
            </seg>
          </u>
          <u>
            <seg>
              Jag och Centerpartiet ställer oss därför bakom såväl innehåll
              som tidsplan, för de negativa konsekvenserna om vi säger nej till
              eller skjuter på införandet är så pass stora att jag inte är villig
              att ha dem på mitt samvete.
            </seg>
          </u>
          <u>
            <seg>
              Innebär det här att det inte finns några som helst problem med
              förslaget? Absolut inte. En utjämning är just en balans och ett
              nollsummespel; om någon vinner förlorar någon annan. Och självklart
              upplever vissa kommuner och regioner problem med att de får förändrade
              förutsättningar. Det är rättmätiga synpunkter, och dem måste vi
              ta med oss. Men jag menar att helheten i det nya förslaget är
              bättre än att ingenting händer.
            </seg>
          </u>
          <u>
            <seg>
              Flera talare har redan diskuterat problemet med att det här bara
              handlar om en del, kostnadsutjämningen, och att det finns andra
              delar i systemet. De har frågat om det inte är dags för en större
              översyn. Jag tror faktiskt att dessa debattörer har rätt. Det
              här ärendet handlar om ett antal justeringar i kostnadsutjämningen.
            </seg>
          </u>
          <u>
            <seg>
              Jag yrkar bifall till utskottets förslag till beslut och avslag
              på samtliga reservationer. Men den här frågan kommer att fortsätta
              leva.
            </seg>
          </u>
          <u>
            <seg>
              Riksrevisionen har granskat systemet och kommit fram till att
              det behöver göras ytterligare justeringar. Det kommer att behandlas
              i finansutskottet och i denna kammare i närtid. Jag tror att det
              är läge att göra en mer grundläggande översyn. Centerpartiet kommer
              att medverka till en sådan grundläggande översyn. Även om det
              är svårt behöver vi hitta en ny balans mellan tillväxtkommuners
              rättmätiga krav på att kunna leverera välfärd i en tillväxtfas,
              samtidigt som vi måste kunna tillgodose landsbygdskommuner och
              mindre, mer glesbebodda kommuners rättmätiga önskemål och behov
              av att kunna leverera välfärd även i den typen av situation.
            </seg>
          </u>
          <u>
            <seg>
              Det här är i mångt och mycket ett nollsummespel. Det är inte
              lätt att hitta en balans. Men vi måste göra ett försök, för det
              går att hitta ett nytt och bättre system än det som vi i dag i
              mångt och mycket lappar och lagar i.
            </seg>
          </u>
          <u>
            <seg>
              Vi tar alltså ett steg i rätt riktning med denna proposition.
              Därför yrkar Centerpartiet bifall till förslaget i dess helhet.
              Men det är dags att ta ett helhetsgrepp, och det kommer vi att
              driva vidare i processer i absolut närtid.
            </seg>
          </u>
          <note>
            (Applåder)
          </note>
          <note type="speaker">
            Anf. 15 KAROLINA SKOG (MP):
          </note>
          <u>
            <seg>
              Fru talman! Att hålla ett land samman är en av de viktigaste
              uppgifterna för ett parlament. Vi har uppgiften att hålla samman
              ett land med stora avstånd och stora skillnader, ett land som
              också genomgår stora förändringar.
            </seg>
          </u>
          <u>
            <seg>
              Vår befolkning förändras, och vi lever längre, vilket sätter
              vår välfärd och våra gemensamma trygghetssystem under stor press.
            </seg>
          </u>
          <u>
            <seg>
              Befolkningen kommer att öka framöver, och därför är det en viktig
              uppgift för oss allihop att värna och upprätthålla kvaliteten
              i välfärden för alla som bor i Sverige, var än man bor och oavsett
              under vilka förutsättningar man lever.
            </seg>
          </u>
          <u>
            <seg>
              Sverige har också en stark urbanisering, precis som hela västvärlden.
              Detta skapar stora förändringar för kommuners och regioners möjlighet
              att leverera välfärd – skola, hemtjänst, vård etcetera – runt
              om i landet.
            </seg>
          </u>
          <u>
            <seg>
              Detta är bakgrunden till att vi nu reviderar kostnadsutjämningen.
              Men som det har sagts i talarstolen är det här ett av många steg
              som riksdagen behöver ta för att upprätthålla välfärden i hela
              Sverige. Det är ett viktigt och nödvändigt steg som är baserat
              i faktiska förändringar.
            </seg>
          </u>
          <u>
            <seg>
              När vi diskuterar kostnadsutjämningen är det viktigt att ha vissa
              grundläggande fakta klar a för sig, fakta som ofta försvinner
              i debatten. Systemet handlar om att skapa liknande förutsättningar
              för kommuner och regioner att leverera välfärd till sina medborgare.
              Man tar fasta på faktorer som kommunerna inte kan påverka, till
              exempel avstånd, gleshet och täthet samt befolkningens sammansättning.
              Även om det finns sådana som börjar luta åt att vilja ha det har
              vi i Sverige gudskelov inte ett system där kommunerna får välja
              sina medborgare, utan de har en mängd medborgare som ska tillhandahållas
              välfärd.
            </seg>
          </u>
          <u>
            <seg>
              När befolkningen åldras påverkar det olika kommuner olika mycket.
              Vi ser en tydlig tendens att mängden äldre relaterat till människor
              i arbetsför ålder ökar, framför allt i glesbygden. Eftersom denna
              grupp har stora behov av stark välfärd är det viktigt att vi ser
              till att dessa kommuner har rätt förutsättningar för att leverera
              det.
            </seg>
          </u>
          <u>
            <seg>
              Dagens proposition och beslut är ett steg mot detta.
            </seg>
          </u>
          <u>
            <seg>
              För att upprätthålla välfärden kommer vi att behöva göra ytterligare
              satsningar framöver. Men det också viktigt att vi ser till att
              det investeras i hela landet, att staten investerar i hela landet
              och att kommunerna ges förutsättningar att investera. Det är en
              annan del av det viktiga arbetet.
            </seg>
          </u>
          <u>
            <seg>
              Fru talman! Låt mig kommentera det som sägs om tillväxtmotorer
              och olika kommuners bidrag till svensk ekonomi. Jag ska också
              försöka krossa en myt.
            </seg>
          </u>
          <u>
            <seg>
              Att bygga en kommun med en stor befolkning i arbetsför ålder
              som betalar skatt är inte svårt. Det är inte heller nödvändigtvis
              tillväxtskapande. I Sverige skattar man nämligen där man bor och
              inte där man arbetar. Att bygga villor för att få in en stark
              medelklass är inte svårt för en kommunpolitiker. Jag vet det,
              för jag har varit byggkommunalråd. Det som är svårt är att bygga
              en framtidstro och göra satsningar framåt och skapa jobb. Men
              det är något annat, och det finns inget direkt samband mellan
              arbetade timmar och detta system.
            </seg>
          </u>
          <u>
            <seg>
              Därför har det vid utvärderingar om och om igen konstaterats
              att varken systemet med kostnadsutjämning eller inkomstutjämning
              hämmar tillväxten i Sverige. Tvärtom är välfärden och att människor
              litar på samhället en grund för att skapa tillväxt och ekonomisk
              utveckling i Sverige. Därför är kostnadsutjämningen ett av de
              viktiga verktygen för att hålla Sverige och vår ekonomiska utveckling
              samman.
            </seg>
          </u>
          <note>
            Jag yrkar bifall till utskottets förslag och avslag på samtliga
            reserva ­ tioner.
          </note>
          <note>
            (Applåder)
          </note>
          <note type="speaker">
            Anf. 16 JAN ERICSON (M) replik:
          </note>
          <u>
            <seg>
              Fru talman! När jag lyssnar på Karolina Skog slås jag av att
              Miljöpartiet numera är ett parti som har totalt fokus på plakatpolitik
              och är helt tondövt för verkligheten för människor på den svenska
              landsbygden.
            </seg>
          </u>
          <u>
            <seg>
              Trots att Karolina Skog talar sig varm för hur viktigt det är
              att hela Sverige ska leva – att det är ett bekymmer med stora
              avstånd på landsbygden och så vidare – och för de gröna näringarna,
              skogen, livsmedelsproduktion och lokal energiförsörjning med mera
              glömmer hon att den egna politiken på ett effektivt sätt slår
              undan benen på dem som faktiskt försöker bo och leva på den svenska
              landsbygden, driva de gröna näringarna och motverka den urbanisering
              som Karolina Skog talar om i sitt anförande.
            </seg>
          </u>
          <u>
            <seg>
              Miljöpartiets egen miljö- och klimatminister flyger mest utrikes
              av alla ministrar, inklusive statsministern. Dessutom har hon
              ofta dyra biljetter i business class. Samtidigt skuldbelägger
              Miljöpartiet de människor som är helt beroende av inrikesflyget,
              dem som måste ta bilen till allt för att kollektivtrafik saknas
              och dem som driver verksamheter på vår landsbygd och som är helt
              beroende av lastbilstransporter.
            </seg>
          </u>
          <u>
            <seg>
              Till detta kommer stigande bränsleskatter, höjda elskatter och
              nätkostnader, undermålig kapacitet i elförsörjningen och hot om
              nedläggning av små lokala flygplatser. Jag kan också lägga till
              sådant som Miljöpartiet driver om begränsningar av skogsbruk,
              begränsningar av byggande, jaktregler, vapenlagar och en massa
              annat.
            </seg>
          </u>
          <u>
            <seg>
              Inser inte Karolina Skog att Miljöpartiets politik, utöver hyckleriet,
              allvarligt skadar möjligheten att bo och leva på den svenska landsbygden
              och framför allt möjligheten att driva de gröna näringar som Miljöpartiet
              talar sig så varmt för?
            </seg>
          </u>
          <note type="speaker">
            Anf. 17 TREDJE VICE TALMANNEN:
          </note>
          <u>
            <seg>
              Jag vill påminna om att det här är en debatt om kostnadsutjämning.
            </seg>
          </u>
          <note type="speaker">
            Anf. 18 KAROLINA SKOG (MP) replik:
          </note>
          <u>
            <seg>
              Fru talman! Jag tänker svara på denna replik med en kommentar
              om kostnadsutjämningen, även om jag inte hörde något i repliken
              och frågan till mig som handlade om det. Det var i stället ovanligt
              långt därifrån.
            </seg>
          </u>
          <u>
            <seg>
              Miljöpartiet och regeringen har en bred politik för möjligheten
              att driva näringar, inklusive gröna näringar, i hela Sverige.
              Vi arbetar aktivt för att stötta möjligheten att bo och verka
              i hela Sverige.
            </seg>
          </u>
          <u>
            <seg>
              En sak vi gör i vår budget är att sänka skatten i de kommuner
              som har högst kommunalskatt, eftersom vi anser att den stora skillnaden
              är ett stort problem.
            </seg>
          </u>
          <u>
            <seg>
              En annan sak vi gör är att uppdatera kostnadsutjämningen när
              Sverige förändras. Detta motsätter sig Moderaterna och gör politik
              av, vilket jag beklagar.
            </seg>
          </u>
          <u>
            <seg>
              Givetvis måste vi ha en politik som hänger samman. Kostnadsutjämningen
              i sig trollar inte fram goda förutsättningar i hela Sverige, men
              det är ett viktigt verktyg.
            </seg>
          </u>
          <u>
            <seg>
              Men som jag sa i mitt anförande är det lika viktigt att det investeras
              i hela landet. En metod är vår miljö- och klimatpolitik, som skapar
              investeringar i hela Sverige. Att det ges möjlighet att tanka
              fossilfritt i hela Sverige är en viktig förutsättning för att
              företag och människor ska kunna delta i omställningen till ett
              fossilfritt samhälle. Bensinpriserna i världen kommer att öka,
              och vi kan stå passiva och vänta eller skapa möjlighet att transportera
              människor och gods fossilfritt i hela Sverige. Detta har vi en
              aktiv politik för.
            </seg>
          </u>
          <note type="speaker">
            Anf. 19 JAN ERICSON (M) replik:
          </note>
          <u>
            <seg>
              Fru talman! Låt mig konstatera att kostnadsutjämningen är en
              bit och att dess syfte är att stärka kommunernas ekonomi och jämna
              ut skillnaderna över landet. Att då i en riksdagsdebatt påpeka
              att man driver annan politik som motverkar detta tycker jag är
              helt på sin plats. Min poäng är att Miljöpartiets politik i övrigt,
              som utarmar landsbygd och glesbygd, aldrig kan kompenseras av
              kostnadsutjämningen mellan Sveriges kommuner. Det behövs en helt
              annan politik.
            </seg>
          </u>
          <u>
            <seg>
              Eftersom Miljöpartiet står bakom regeringens budget står man
              också bakom betydligt mindre satsningar på kommunsektorn än vad
              vi moderater står för, vilket jag redovisade i ett tidigare replikskifte.
            </seg>
          </u>
          <u>
            <seg>
              Miljöpartiets politik är ett dråpslag mot svensk landsbygd, och
              det kan som sagt aldrig kompenseras av kostnadsutjämning. Man
              behöver förstå att hela politiken måste hänga ihop. Karolina Skog
              talar om att hela politiken ska hänga ihop, men problemet är att
              den inte gör det.
            </seg>
          </u>
          <note type="speaker">
            Anf. 20 KAROLINA SKOG (MP) replik:
          </note>
          <u>
            <seg>
              Fru talman! Vi har ett stort antal kommuner och regioner i Sverige
              där man verkligen slåss med de ekonomiska förutsättningarna och
              där si ­ tuatio ­ nen är mycket allvarlig. De behöver snabba och
              tydliga besked om att de från årsskiftet får bättre möjligheter.
              Med dagens beslut ger vi dem ett så ­ dant besked. Vi inför detta
              snabbt, och det är ett uppdaterat, modernt kost ­ nadsutjämningssystem.
              Jag har väldigt svårt att se vad som är pro ­ blemet med att vi
              anpassar systemet efter verkligheten.
            </seg>
          </u>
          <u>
            <seg>
              Samtidigt har vi en regering som ser till att vi satsar på hela
              Sverige. Den politik som man hävdar utarmar Sveriges glesbygd
              är alltså sänkt skatt i de kommuner som har högst kommunskatt
              i glesbygden. Detta innebär också att vi får biogasmackar i Ronneby,
              Sölvesborg och Mark. Man kallar detta för ett problem och en politik
              som utarmar Sverige. Jag ser en politik som satsar på hela Sverige,
              där vi ställer om tillsammans.
            </seg>
          </u>
          <note type="speaker">
            Anf. 21 JOAR FORSSELL (L) replik:
          </note>
          <u>
            <seg>
              Fru talman! Ledamoten Skog talade i sitt anförande om hur mycket
              erfarenhet hon har som kommunalråd. Jag vill ställa en fråga till
              ledamoten Skog, som har varit kommunalråd i Malmö.
            </seg>
          </u>
          <u>
            <seg>
              I mitt inledningsanförande pratade jag om hur förorter har stora
              problem. Man kan se liknande problem i Malmö som vi hade i Rinkeby-Kista
              när jag satt i stadsdelsnämnden där. Det lät i ledamoten Skogs
              anförande som att hon inte tycker att det går att påverka möjligheterna
              i ens kommun, fru talman, men när jag satt i stadsdelsnämnden
              i Rinkeby-Kista såg vi till att minska bidragsberoendet, öka näringslivets
              livskraft och få fler att komma i arbete.
            </seg>
          </u>
          <u>
            <seg>
              Det som hände samtidigt var däremot att den regering där ledamoten
              Skog då satt som statsråd misslyckades med att säkerställa att
              vi var trygga och hade poliser och att rättsväsendet fungerade,
              så i min kommun fick vi själva, med våra pengar, betala för egna
              trygghetsvakter när staten svek.
            </seg>
          </u>
          <u>
            <seg>
              Fru talman! Jag undrar: Står det tidigare kommunalrådet från
              Malmö – den tidigare ministern i den regering som var ansvarig
              för att vi i min del av Sverige inte fick det stöd vi behövde
              från staten utan var tvungna att finansiera det själva – fast
              vid att det inte går att påverka näringslivets livskraft på den
              egna kommunala nivån? Står Skog dessutom fast vid att utjämningssystemet
              i tillräcklig grad också tar hänsyn till urbana utmaningar?
            </seg>
          </u>
          <note type="speaker">
            Anf. 22 KAROLINA SKOG (MP) replik:
          </note>
          <u>
            <seg>
              Fru talman! Jag talade om att det finns faktorer som en kommun
              inte kan påverka, och dessa ryms i kostnadsutjämningen. Det är
              faktorer som avstånd – jag har barnböcker hemma om sådana där
              krympningsmaskiner, men de finns inte – och demografi. Det är
              viktigt att vi kommer ihåg att det är detta som kostnadsutjämningen
              handlar om.
            </seg>
          </u>
          <u>
            <seg>
              Tvärtemot vad ledamoten sa talade jag i mitt anförande om faktorer
              som kommuner verkligen kan påverka och om möjligheten att driva
              före ­ tag och skapa jobb. Man kan också i viss mån påverka vilka
              som flyttar in genom bebyggelseplanering. Vi har ett antal kommuner
              som gör detta väl ­ digt effektivt. Om man ser till att det byggs
              mest villor får man in en skatte ­ stark grupp människor. Detta
              har ingenting att göra med tillväxt, och det gäller inte minst
              pendlingskommuner. Där pendlar man ofta till en annan kommun som
              har skapat jobben åt dem. Denna situation är väldigt tydlig i
              den region kring Malmö som jag kan. Tillväxten sker inte i Vellinge
              eller Staffanstorp, utan den sker i Malmö. Det är där jobben skapas.
              Men ändå är förutsättningarna i Malmö tuffare, av socioekonomiska
              skäl. Det är pre ­ cis de faktorer som ledamoten tog upp. En annan
              poäng med kostnadsut ­ jämningen är att den också tar in detta,
              för att skapa motsvarande förutsätt ­ ningar för olika kommuner.
            </seg>
          </u>
          <u>
            <seg>
              Systemet är komplext. Jag kommer aldrig att påstå att det är
              perfekt, men det är ett viktigt verktyg. Det vi nu gör är att
              uppdatera det när verkligheten har förändrats, så att vi tar bättre
              hänsyn till exempelvis de demografiska skillnader som finns i
              olika delar av landet.
            </seg>
          </u>
          <note type="speaker">
            Anf. 23 JOAR FORSSELL (L) replik:
          </note>
          <u>
            <seg>
              Fru talman! Jag vill att hela Sverige ska leva. Jag vill att
              det ska gå att leva ett bra liv i hela Sverige och att det ska
              finnas grundläggande välfärd, trygghet och ett rättsväsen som
              är närvarande i hela landet.
            </seg>
          </u>
          <u>
            <seg>
              Jag tycker att kommuner ska få ett stort självbestämmande, men
              jag inser också att kommunala beslut påverkar vilka möjligheter
              man har och hur det går för kommunen. Det påverkade i min stadsdel,
              där jag satt i stadsdelsnämnden, när vi tog beslut och när regeringen
              svek – den regering som ledamoten Skog satt i – genom att inte
              ge oss polis och garantera oss trygghet. Då tog vi våra egna pengar
              och anställde trygghetsvakter.
            </seg>
          </u>
          <u>
            <seg>
              Jag förstår att det var våra beslut, där vi tog näringslivet
              på allvar, som såg till att vi kunde lyfta människor ur bidragsberoende
              och bryta mycket av den negativa trend som fanns i mitt område
              i Rinkeby-Kista under den mandatperioden.
            </seg>
          </u>
          <u>
            <seg>
              Fru talman! Det låter fortfarande på ledamoten Skog som att kommuner
              själva inte kan påverka vilket näringsliv man har, vilken livskraft
              näringslivet har eller vilka ekonomiska förutsättningar man har,
              för det är precis detta som det handlar om. Jag menar att hela
              Sverige ska vara ett möjligheternas land där det går att leva,
              där det går att verka, där vi får ett blomstrande näringsliv och
              där alla delar av landet är bra platser att leva på. Då, fru talman,
              kan man inte hafsa fram ett utjämningssystem på det sätt som denna
              regering nu har gjort. Systemet tar inte hänsyn till att det finns
              liknande utmaningar i förorter och bruksorter eller i fjällkommuner
              och skärgårdskommuner, och det ignorerar att det finns problem
              i hela landet som behöver lösas med mer statlig finansiering i
              systemet.
            </seg>
          </u>
          <note type="speaker">
            Anf. 24 KAROLINA SKOG (MP) replik:
          </note>
          <u>
            <seg>
              Fru talman! Detta blir något absurt. Jag kan ännu en gång, för
              tredje gången, upprepa att man som kommunpolitiker – jag vet allt
              om detta – kan påverka väldigt mycket när det gäller kommunens
              förutsättningar för ekonomisk utveckling. Man kan också påverka
              den grupp i samhället, den del av befolkningen och den demografi
              som rör på sig. Det är lätt att bygga villor och få in en massa
              skattekraft på det sättet, men vi har gudskelov inte möjligheten
              att minska den äldre befolkningen och tvinga ut dem ur kommunen.
              Detta är kostnader som kommuner står i. Detta system handlar om
              att ge dem möjligheter att möta de utmaningar vi har när befolkningen
              ändras och vi har en stark urbanisering i Sverige. Detta är väldigt
              tydligt.
            </seg>
          </u>
          <u>
            <seg>
              Jag kan sammanfatta debatten med att vi faktiskt verkar vara
              överens om att vi behöver göra mer för att stärka kommuners och
              regioners möj ­ ligheter att leverera en hög kvalitativ välfärd
              till sina medborgare i hela Sverige. Jag ser fram emot denna diskussion
              framöver här i riksdagen.
            </seg>
          </u>
          <note type="speaker">
            Anf. 25 LARS THOMSSON (C):
          </note>
          <u>
            <seg>
              Fru talman! Kostnadsutjämning och skatteutjämning är en hjärtefråga
              för Centerpartiet eftersom vi brinner för att hela Sverige ska
              leva. Det ligger liksom i vårt DNA.
            </seg>
          </u>
          <u>
            <seg>
              Den utredning som är grunden för propositionen heter Lite mer
              lika . Det är faktiskt ett väldigt träffande namn, för perfekt
              jämlikhet och rättvisa kommer man aldrig att få. Lite mer lika
              är precis vad det handlar om.
            </seg>
          </u>
          <u>
            <seg>
              Kostnadsutjämningen är den lilla delen av skatteutjämningen och
              står för ungefär 10 procent, som vi har hört i debatten. Man behöver
              påpeka att alla länder har en utjämning mellan olika landsdelar.
              Detta är inget unikt för Sverige utan faktiskt något helt normalt,
              men det hör man inte alltid i debatten.
            </seg>
          </u>
          <u>
            <seg>
              Det är också viktigt, tycker jag, att slå fast att detta handlar
              om strukturella faktorer som inte går att påverka. När man hör
              debatten tror man att det är ambitionsnivåer, effektivitet, bra
              eller dåligt eller höger- eller vänsterpolitiker, men så är det
              faktiskt inte. Det är strukturella faktorer vi pratar om i denna
              del, och detta är viktigt att ha med sig.
            </seg>
          </u>
          <u>
            <seg>
              Två stora förändringar är gleshet och sociala faktorer, som har
              uppgraderats, plus en uppdatering av grunddata, vilket är helt
              rimligt.
            </seg>
          </u>
          <u>
            <seg>
              Det finns i debatten en diskussion om att staten skulle ta mer
              av dessa kostnader. Jag tror faktiskt att den tanken leder mycket
              fel, eftersom detta är en utjämning mellan kommunerna. Om staten
              skulle gå in och ta denna kostnad, vad händer då? Jo, det innebär
              att staten lägger pengar på att vi ska ha en fortsatt stor skillnad
              mellan högsta och lägsta skattesats i landet. Då skulle man alltså
              lägga statliga pengar för att behålla ett stort skattegap. Det
              tror jag är feltänkt.
            </seg>
          </u>
          <u>
            <seg>
              Jag ska ta upp ett verkligt fall för att påvisa vad detta innebär.
              Jag talar alltid om Gotland, som ni vet. Det är min roll i livet.
              Gotland är liksom Guds gåva till mänskligheten vad gäller bostadsort.
              Det förstår alla. Alla vill bo på Gotland. Det innebär att vi
              har väldigt många ungdomar, och antalet familjer med ungdomar
              har ökat kraftigt. När våra unga gotlänning ­ ar blir 20–25 år
              lånar vi ut dem till Stockholm, så att de kan jobba där under
              sin arbetsföra ålder. Ibland känns det som att vi gör det för
              att Stockholmspolitikerna ska kunna säga att Stockholm är en tillväxtmotor.
              Vi lånar ut dessa gotlänningar när de är ungefär mellan 20 och
              55 år. När dessa människor börjar bli äldre och vill ta det lite
              lugnare flyttar de tillbaka till Gotland och bosätter sig där
              igen. Detta innebär att Gotland har väldigt många ungdomar och
              väldigt många gamla men relativt få i arbetsför ålder. Detta måste
              man givetvis justera för.
            </seg>
          </u>
          <u>
            <seg>
              Alternativet till ett kostnadsutjämningssystem, där man utjämnar
              mellan kommuner, är ett övergångssystem – ett transfersystem –
              precis som man har i till exempel hockey. Då ska vi ta betalt
              för varenda färdigutbildad gotlänning som vi lånar ut till stockholmarna.
              När vi tar tillbaka den utlånade gotlänningen till Gotland, som
              kommer tillbaka från Stockholm efter 30 år, ska vi ta ut en övergångssumma.
            </seg>
          </u>
          <u>
            <seg>
              Alla inser att detta nog inte funkar. Därför behöver vi detta
              system. Vi tycker också att utfallet av detta system blir lite
              bättre. Det är med stor glädje som Gotland konstaterar att detta
              utfall ger sjukvården 92 miljoner mer årligen till Region Gotland.
              Det är mycket behövligt.
            </seg>
          </u>
          <u>
            <seg>
              Till sist ska jag säga att jag instämmer i det som Emil Källström
              sa om att det behövs en större översyn av hela systemet. Det som
              vi diskuterar är bara en liten del.
            </seg>
          </u>
          <u>
            <seg>
              Om jag talar om Gotland igen har vi behov av en ny faktor för
              att klara vår sjukvård framgent. Detta är en bit på vägen, men
              det kommer definitivt att behövas fler effekter framöver. Jag
              tycker att det föreliggande förslaget är alldeles utmärkt.
            </seg>
          </u>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 16.)
          </note>
          <note>
            § 4 Brott mot förtroendevalda
          </note>
          <note>
            Justitieutskottets betänkande 2019/20:JuU6
          </note>
          <note>
            Brott mot förtroendevalda (prop. 201 8 / 19 :154)
          </note>
          <note>
            föredrogs.
          </note>
          <note type="speaker">
            Anf. 26 JOAKIM SANDELL (S):
          </note>
          <u>
            <seg>
              Fru talman! Vi ska nu behandla justitieutskottets betänkande
              om brott mot förtroendevalda. Jag vill inleda med att yrka bifall
              till förslaget i utskottets betänkande.
            </seg>
          </u>
          <u>
            <seg>
              Fru talman! En natt i september 2016 vaknar den dåvarande kommunstyrelseordföranden
              i Skurup, Pierre Esbjörnsson, av att hans bil brinner. Bilen står
              i anslutning till hemmet, och det finns en risk att branden ska
              spridas till huset. I huset befinner sig även Pierres två barn.
            </seg>
          </u>
          <u>
            <seg>
              Branden spred sig lyckligtvis inte till huset, men på husväggen
              påträffades nazistiskt klotter.
            </seg>
          </u>
          <u>
            <seg>
              Tiden efter branden får Pierre skyddat boende och får bära larm.
              I december 2016 meddelar Pierre att han lämnar sina uppdrag, trots
              att det var ett tungt beslut att fatta, trots att han trivdes
              med uppdraget och trots att han brann för sitt uppdrag. Pierre
              lämnade sina uppdrag på grund av hot mot honom och hans familj.
              Han valde att sätta familjen först.
            </seg>
          </u>
          <u>
            <seg>
              Jag har full respekt och förståelse för Pierres beslut. Jag har
              dock ingen respekt eller förståelse för dem som låg bakom detta.
            </seg>
          </u>
          <u>
            <seg>
              Händelserna bakom Pierres avgång får stå som exempel på de hot
              som kan drabba förtroendevalda, för Pierre är på intet sätt ensam.
              Bara i förra veckan kunde vi läsa om hot mot Uppsalapolitikern
              Ylva Stadell. Och hängda dockor påträffades utanför tre kommunhus
              i södra Sverige.
            </seg>
          </u>
          <u>
            <seg>
              Fru talman! Av politikernas trygghetsundersökning 2017 framkom
              att var fjärde förtroendevald utsattes för trakasserier, hot eller
              våld i samband med sitt politiska förtroendeuppdrag under 2016.
            </seg>
          </u>
          <u>
            <seg>
              Nästan var fjärde förtroendevald har påverkats i sitt uppdrag,
              antingen till överväganden eller till faktiska handlingar, på
              grund av utsatthet eller oro för att utsättas. Den vanligaste
              konsekvensen är att den förtroendevalda har undvikit att engagera
              sig eller att uttala sig i en specifik fråga.
            </seg>
          </u>
          <u>
            <seg>
              Från mitt perspektiv som ordförande för Socialdemokraterna i
              Malmö är det tydligt att vissa förtroendevalda drabbas hårdare
              än andra. Kvinnliga förtroendevalda drabbas oftare än deras manliga
              kollegor. Förtroendevalda med utländsk bakgrund drabbas oftare
              än de som inte har utländsk bakgrund. Och förtroendevalda med
              muslimsk trostillhörighet drabbas oftare än de som har annan trostillhörighet.
            </seg>
          </u>
          <u>
            <seg>
              Fru talman! Det förekommer nu brott mot förtroendevalda i en
              sådan omfattning att de får anses utgöra ett hot mot den representativa
              demokratin. Det är också oroväckande att utsattheten för förtroendevalda
              ökar. De generella åtgärder som har vidtagits är inte tillräckliga
              för att motverka denna utveckling. Det behövs därför ett förstärkt
              straffrättsligt skydd för förtroendevalda.
            </seg>
          </u>
          <note>
            Mot denna bakgrund föreslås det nu att en särskild straffskärpningsgrund
            införs i brottsbalken för brott som har begåtts mot en person
            på grund av att han, hon eller någon närstående innehaft ett uppdrag
            som förtroendevald i stat, kommun, landsting, Sametinget eller
            Europaparlamentet.
          </note>
          <u>
            <seg>
              Det gläder mig att vi i kammaren är överens i denna fråga och
              att vi gemensamt står upp för den representativa demokratin.
            </seg>
          </u>
          <u>
            <seg>
              Fru talman! Utskottet föreslår även ett tillkännagivande till
              regeringen med anledning av motionsyrkanden. Utskottet anser att
              frågan om ett förstärkt straffrättsligt skydd även för andra för
              det demokratiska systemet särskilt betydelsefulla yrkesgrupper,
              exempelvis journalister, bör utredas.
            </seg>
          </u>
          <u>
            <seg>
              I måndags kunde vi till exempel läsa i Kvällsposten om Spegeln,
              en lokaltidning i Staffanstorp. De uppger att personal utsätts
              för hot så fort de ställer kritiska frågor till kommunledningen.
              Enligt tidningens chefredaktör Stefan Svensson, som jobbat på
              orten i 22 år, har han aldrig tidigare upplevt något liknande.
            </seg>
          </u>
          <u>
            <seg>
              Granskande journalistik är en förutsättning för en levande demokrati,
              men journalistiken är i dag hårt ansatt. Enligt en undersökning
              vid Göteborgs u niversitet har nästan sex av tio av landets journalister
              varit utsatta för trakasserier, hot eller våld i samband med sitt
              yrkesutövande. Vidare uppger många hotade journalister att deras
              arbete har påverkats och att de har valt bort att bevaka känsliga
              ämnen, personer och frågor.
            </seg>
          </u>
          <u>
            <seg>
              Fru talman! Mot bakgrund av detta är det en styrka att vi gemensamt
              ställer oss bakom utskottets tillkännagivande. Men, fru talman,
              jag tycker att vårt ställningstagande i dag förpliktar. Det brukar
              sägas att pennan är mäktigare än svärdet. Och vissa pennor är
              mäktigare än andra pennor. Då gäller det också att man tar ansvar
              för det som man skriver. För din penna kan mycket väl bli din
              hatsvans svärd. På detta område har vissa förtroendevalda en längre
              resa att göra än andra.
            </seg>
          </u>
          <note>
            (Applåder)
          </note>
          <note type="speaker">
            Anf. 27 MAGDALENA SCHRÖDER (M):
          </note>
          <u>
            <seg>
              Fru talman! Jag vill inledningsvis yrka bifall till utskottets
              förslag i betänkandet.
            </seg>
          </u>
          <u>
            <seg>
              I den proposition vi nu debatterar, Brott mot förtroendevalda
              , föreslås en ny särskild straffskärpningsgrund i brottsbalken
              för brott som begåtts mot förtroendevalda eller närstående till
              en förtroendevald. Brott som riktas mot förtroendevalda just för
              att de är förtroendevalda blir nämligen ett brott även mot demokratin.
            </seg>
          </u>
          <u>
            <seg>
              Politikernas trygghetsundersökning, vilken görs av Brå, visar
              att var tredje politiker uppger att de utsattes för hot, våld
              eller trakasserier under förra året . Vårt parlamentariska styrelseskick
              bygger på att människor kandiderar – och vill kandidera – i allmänna
              val för att axla förtroendeuppdrag. Syftet med den här straffskärpningsgrunden
              är alltså att skydda demokratin och markera hur allvarligt samhället
              ser på brott som syftar till att tysta röster i det demokratiska
              systemet.
            </seg>
          </u>
          <u>
            <seg>
              Det är dock mycket viktigt att betona att denna straffskärpningsgrund
              endast gäller när det är tydligt att brott har begåtts mot en
              person just för att denn a har haft ett förtroendeuppdrag. Det
              kan vara att hota en förtroendevald till tystnad, till att lämna
              sitt uppdrag eller till att fatta ett annorlunda beslut. Straffskärpningsgrunden
              ska alltså inte ligga till grund om en förtroendevald fått sin
              cykel stulen eller blir utsatt för brott som inte har med förtroendeuppdraget
              att göra.
            </seg>
          </u>
          <u>
            <seg>
              Fru talman! Utöver personkategorin förtroendevalda finns det
              andra personkategorier som är viktiga för vårt parlamentariska
              och demokratiska styrelseskick. Det kan handla om personer som
              inte är förtroendevalda i dag men som kandiderar för att bli det,
              exempelvis till riksdagen. Om en person förmår en kandidat att
              dra tillbaka sin kandidatur genom hot och våld har personen verkligen
              begått ett brott, inte bara mot den utsatta utan även mot demokratin.
            </seg>
          </u>
          <u>
            <seg>
              En annan viktig grupp som utsätts för våld och hat är journalister
              och redaktioner. Som tidigare nämndes här i talarstolen visar
              en undersökning gjord vid Göteborgs universitet att nästan sex
              av tio av landets journalister har varit utsatta för trakasserier,
              hot eller våld i samband med sitt yrkesutövande. För att markera
              hur allvarligt samhället ser på brott med motivet att tysta röster
              i det demokratiska systemet tillkännager riksdagen till regeringen
              i och med dagens omröstning att regeringen ska utreda förutsättningarna
              för skydd även för andra yrkesgrupper som är viktiga för det demokratiska
              systemet, såsom journalister.
            </seg>
          </u>
          <note>
            (Applåder)
          </note>
          <note type="speaker">
            Anf. 28 ADAM MARTTINEN (SD):
          </note>
          <u>
            <seg>
              Fru talman! Vi debatterar egentligen inte det här betänkandet,
              för det finns en stor enighet i utskottet om att detta är viktiga
              frågor som bör belysas med bred enighet. Vi är många i den här
              församlingen som är eller har varit utsatta för hat och hot. Vi
              vet hur det känns när man som förtroendevald gör sin plikt och
              företräder sina väljare men som konsekvens blir utsatt för väldigt
              obehagliga hot och för hat.
            </seg>
          </u>
          <u>
            <seg>
              Eftersom vi inte debatterar detta betänkande vill jag ta tillfället
              i akt att uppmana alla människor i det här landet som är politiskt
              intresserade att hålla sig borta från att hata och hota folkvalda
              politiker. Det är ovärdigt vårt land, som är en fin demokrati
              i grunden. Vi har alla möjligheter att påverka genom att ha en
              god ton i debatten. Ta den möjligheten! Det förtjänar vårt land.
            </seg>
          </u>
          <u>
            <seg>
              I detta betänkande har vi medverkat till att bredda det straffrättsliga
              skyddet genom att föreslå ett tillkännagivande om att skyddet
              ska omfatta även till exempel journalister. Jag tror inte att
              det är okänt för någon i den här församlingen att även journalister
              utsätts för organiserat hat och för hot. Ibland kanske man till
              och med avstår från att göra ett viktigt granskande arbete därför
              att man vet vilka konsekvenser det får.
            </seg>
          </u>
          <u>
            <seg>
              Många i den politiska debatten brukar säga att skärpta straff
              inte hjälper. Jag kan dock säga att bara inledningstexten i detta
              betänkande får till och med mig att andas ut lite extra, för genom
              att läsa den vet jag att jag har samhällets stöd i ryggen när
              jag som folkvald politiker utövar mitt äm ­ bete. Det hjälper
              mig att känna mig lite mer trygg att veta just detta. I det här
              fallet vill jag därför säga att det från min personliga synvinkel
              hjälper med skärpta straff. Det hjälper de personer som utsätts.
            </seg>
          </u>
          <u>
            <seg>
              Det kan exempelvis handla om att man på ett systematiskt sätt
              blir utsatt för brott med i grunden ganska låga straffvärden men
              där systematiken i det gör att det blir för jobbigt att fortsätta
              vara förtroendevald. Det kostar på att återkommande mötas av brev
              från Polismyndigheten där man får läsa att brott inte kan styrkas
              på grund av att det är svårt att bevisa.
            </seg>
          </u>
          <u>
            <seg>
              I dag riktar vi ett tillkännagivande om skärpt straffrättsligt
              skydd även för andra yrkesgrupper samt fattar beslut om att se
              brott mot förtroendevalda som en särskild straffskärpningsgrund,
              och det är min förhoppning att detta ger en signal till Polismyndigheten
              och rä ttsvårdande myndigheter om att de ska se allvarligare på
              varje enskilt hot och varje enskilt fall av hat mot folkvalda.
              De ska förhoppningsvis visa det stöd som krävs för att fler folkvalda
              ska orka fortsätta utöva sitt ämbete.
            </seg>
          </u>
          <u>
            <seg>
              Jag yrkar bifall till förslaget i betänkandet.
            </seg>
          </u>
          <note type="speaker">
            Anf. 29 HELENA VILHELMSSON (C):
          </note>
          <u>
            <seg>
              Fru talman! När jag för ca 25 år sedan blev politiskt förtroendevald
              i Nora kommun trodde jag nog inte att jag skulle stå här i dag
              och debattera ett lagförslag med en sådan innebörd som det vi
              har framför oss i dag.
            </seg>
          </u>
          <u>
            <seg>
              Jag trodde nog faktiskt inte heller att jag efter en debatt i
              tidningarna om våldtäkt skulle få brev tillsänt mig, med budskapet:
              Vill du ha dina flickor i fred, be dem då klä sig ordentligt och
              skyla sin kropp! Ja, ni förstår ju att lydelsen inte var exakt
              så, utan det var betydligt grövre ord som användes – och könsord.
              Brevet var underskrivet av en Peter. Jag tänker: Ska jag behöva
              ta det här? Ska man som förtroendevald politiker behöva ta det
              här? Jag vill bara säga till Peter att han inte ska bry sig om
              för fem öre hur mina flickor klär sig.
            </seg>
          </u>
          <u>
            <seg>
              Liknande brev har tyvärr ställts till förtroendevalda landet
              över. Ibland innehåller de hot riktade mot familj och vänner,
              där innebörden är ungefär: Du är en skada för kommunen, och jag
              kommer att skada din familj om du fortsätter.
            </seg>
          </u>
          <u>
            <seg>
              Tyvärr kan vi konstatera att kvinnor blir mer drabbade än män
              och att innebörden i hoten mot dem är en helt annan, liksom språket.
              Även anhöriga drabbas. Jag har varit med om att anhöriga till
              kvinnor i ledande positioner fått brev med så kallade sanningar
              om att den här duktiga kvinnan inte innehar sin ledande position
              för att hon har kvaliteter och har förtjänat den, utan hon innehar
              den för att hon har ”legat runt”.
            </seg>
          </u>
          <u>
            <seg>
              Jag trodde heller inte att jag, efter att ha ätit lunch med mina
              politiska meningsmotståndare efter ett kommunstyrelsemöte, skulle
              få kommentarer som: Vad, äter ni lunch ihop? Oj, det trodde jag
              inte!
            </seg>
          </u>
          <u>
            <seg>
              Fru talman! Detta speglar hur debattklimatet generellt har förändrats
              – och framför allt i sociala medier. Den politiska debatten ser
              annorlunda ut i dag än den gjorde när jag gick med för 25 år sedan.
              I dag pågår den dygnet runt i sociala medier. Den är tillgänglig.
              Tidigare var man – för ­ utom när man diskuterade politik med
              sina vänner, då man absolut inte använde det här språket och den
              här tonen – tvungen att gå till fullmäktigesalen och kommunstyrelsemötet
              för att lyssna. Då fick man se att språket inte är rik ­ tigt
              så där i verkligheten.
            </seg>
          </u>
          <u>
            <seg>
              Det är det som är skillnaden: I dag deltar man i debatten i långa
              trådar på sociala medier, och jag – vi – orkar, förmår och kan
              inte bemöta allt. Följden blir att folk tror att debatten ser
              ut så på riktigt och att vi inte kan skilja på sak och person.
            </seg>
          </u>
          <u>
            <seg>
              Fru talman! Kan då detta avhjälpas med ett nytt lagförslag? Jag
              och Centerpartiet är helt övertygade om det.
            </seg>
          </u>
          <u>
            <seg>
              Ibland tippar ju debatten i sociala medier på nätet över och
              övergår till rena hot. ”Ska vi sätta oss utanför tingshusets entré
              och vänta på politikerna när de kommer och göra upp?”
            </seg>
          </u>
          <u>
            <seg>
              Ibland är hoten inte ens anonyma. Sådana hot är naturligtvis
              straffbara även i dag, men hade denna straffskärpningsgrund funnits
              hade det varit ännu lättare att fälla en person som yttrar sig
              så.
            </seg>
          </u>
          <u>
            <seg>
              En av tre har utsatts – det är klart att denna straffskärpning
              behövs.
            </seg>
          </u>
          <u>
            <seg>
              Centerpartiet är med och styr i över 200 kommuner sedan förra
              valet, och vi har tyvärr på ett år redan varit med om flera avhopp.
              Det handlar inte om att vi är oumbärliga – nya personer kan träda
              till – men om man ska sluta med politiken ska man inte sluta på
              grund av hot och trakasserier. Politisk stabilitet och demokrati
              kräver denna förändring.
            </seg>
          </u>
          <u>
            <seg>
              Frågan om andra än politiker och deras anhöriga är också oerhört
              viktig. Här kan vi skänka en tanke åt förskolepersonal, skolpersonal
              och personal på socialtjänsten, som också utsätts för hot och
              trakasserier på grund av beslut som de fattar för att utföra det
              som vi politiker har beslutat.
            </seg>
          </u>
          <u>
            <seg>
              Detta gäller även journalister. Vi har redan i dag en eftersatt
              mediebevakning på landsbygden. Om det är så att hot och trakasserier
              är ytterligare ett sätt att få journalister och tidningar att
              inte skriva om vissa saker är demokratin i fara.
            </seg>
          </u>
          <u>
            <seg>
              Jag yrkar med dessa ord bifall till utskottets förslag och är
              mycket tillfreds med att man också tillkännager att regeringen
              bör återkomma med skärpningar som gäller andra kategorier än politiker
              och deras anhöriga.
            </seg>
          </u>
          <note>
            (Applåder)
          </note>
          <note type="speaker">
            Anf. 30 LINDA WESTERLUND SNECKER (V):
          </note>
          <u>
            <seg>
              Fru talman! ”Jag hoppas att någon tar kål på dig och får ett
              väldigt kort straff. Det skulle vara underbart. Svagbegåvade idioter
              som du ska inte styra Sverige.”
            </seg>
          </u>
          <u>
            <seg>
              Det var första mejlet i min inkorg när jag efter helgens ledighet
              satte mig framför datorn i måndags. ”Jag hoppas att någon tar
              kål på dig.” Jag började att fundera – att ta kål på är väl ungefär
              detsamma som att döda. Men det är ju ändå inte ett hot riktat
              mot mig från mejlskrivaren, för det är ju någon annan som ska
              ta kål på mig. Så snurrade mina tankar.
            </seg>
          </u>
          <u>
            <seg>
              Det handlade inte om rädsla över att få ett sådant mejl – det
              är snarare en vana – utan om tankar på om polisen kommer att uppfatta
              det som ett hot eller inte. Är mejlet tillräckligt grovt?
            </seg>
          </u>
          <u>
            <seg>
              Så vanligt är det att få sådana här mejl. Jag är inte ensam;
              jag är övertygad om att alla i denna kammare har fått någonting
              liknande.
            </seg>
          </u>
          <u>
            <seg>
              Sveriges demokrati bygger på hundratusentals fritidspolitiker
              som sitter i kommunala nämnder, regionfullmäktige och styrelser.
              Detta är folk med ett vanligt jobb, som på sin fritid ägnar sig
              åt politik och åt att ta svåra beslut, att ta ansvar och att driva
              sin politik.
            </seg>
          </u>
          <u>
            <seg>
              Sverige har inte ett system där politiker är heltidsanställda
              och tjänar en massa pengar. Vissa av oss gör det visserligen –
              sänk gärna våra löner och ställ högre krav på oss. Men de allra
              flesta är brinnande hjältar som kämpar för socialism, liberalism
              eller konservatism. Det är just därför hat, hot och trakasserier
              mot politiker gör – och alltid har gjort – mig så upprörd och
              engagerad. Så har det varit från det att jag själv fick mitt första
              kommunala uppdrag 2007 i Linköpings kommun fram till i dag. Det
              som är konstant är alla kvällsmöten, kaffedrickandet och hatet.
            </seg>
          </u>
          <u>
            <seg>
              Jag är luttrad; jag har fått folk fällda i tingsrätt. Men det
              är dem i Ung Vänster jag tänker på, eller dem i M uf , Grön Ungdom
              eller L uf . Jag tänker på alla de unga personer som brinner,
              som tycker, som tänker, som vill forma ett annat samhälle och
              som möts av vuxna människors hat, hot, trakasserier eller ännu
              värre saker.
            </seg>
          </u>
          <u>
            <seg>
              Detta är ett hot mot Sveriges demokratiska uppbyggnad och mot
              allt det som vi i den här kammaren kämpar för. Det är därför som
              denna fråga är så viktig. Vi måste få ett slut på hoten mot förtroendevalda,
              oavsett position. Jag är redo att ta denna fajt, tillsammans med
              alla andra. Låt oss göra det!
            </seg>
          </u>
          <u>
            <seg>
              Det är därför som regeringens proposition är bra. Vänsterpartiet
              stöder förslaget om en ny straffskärpningsgrund. Jag stöder det
              dock inte främst för oss riksdagsledamöter – vi har trots allt
              ett relativt gott skydd – utan för alla L uf :are, M uf :are,
              C uf :are, Ung Vänster-medlemmar och gröna radikaler som om några
              år själva ska stå i den här talarstolen.
            </seg>
          </u>
          <note>
            (Applåder)
          </note>
          <note type="speaker">
            Anf. 31 INGEMAR KIHLSTRÖM (KD):
          </note>
          <u>
            <seg>
              Fru talman! I dagens samhälle finns det grupper som försöker
              att påverka demokratin genom hot och våld mot olika funktioner
              i samhället. Dagens debatt – eller snarare den partiöverskridande
              samsyn som finns – gäller regeringens förslag på lagskärpningar,
              som innebär ett förstärkt straffrättsligt skydd när det gäller
              brott mot förtroendevalda utifrån det uppdrag som de har.
            </seg>
          </u>
          <u>
            <seg>
              Vårt samhälle bygger på att människor engagerar sig politiskt
              i olika uppdrag på olika nivåer. Det är viktigt att vårt samhälle
              ger en tydlig signal om att våld för att påverka demokratin inte
              är acceptabelt.
            </seg>
          </u>
          <u>
            <seg>
              Det är allvarligt att det demokratiska och representativa systemet
              hotas genom att förtroendevalda utsätts för brott när de har ett
              politiskt uppdrag där de utifrån de värderingar och det engagemang
              som de har försöker att förändra och förbättra samhället.
            </seg>
          </u>
          <u>
            <seg>
              Vi kristdemokrater delar uppfattningen att det finns ett behov
              av ett förstärkt straffrättsligt skydd för att skydda demokratin
              och att ett sådant skydd bör åstadkommas genom en ny straffskärpningsgrund.
            </seg>
          </u>
          <u>
            <seg>
              Vi delar uppfattningen att förtroendevalda, som folkets politiska
              företrädare, är skyddsvärda i en demokrati och att brott mot dem
              kan bli skadligt för demokratin. Våldsbejakande politiska grupper,
              och enskilda, kan utöva våld och hot för politiska vinster och
              för att försöka att påverka politiska beslut för egen vinning.
            </seg>
          </u>
          <u>
            <seg>
              Det som är problematiskt är dock att det finns en mängd andra
              personkategorier som också är skyddsvärda. Kristdemokraterna håller
              med om remissinstansernas kritik om att propositionen pekar ut
              vissa grupper som mer skyddsvärda än andra. Propositionen nämner
              visserligen journalister och debattörer, men sjukvårdspersonal
              och andra personkategorier räknas inte in under skyddet mot våld
              och hot mot tjänsteman. Dessa grupper är också mycket viktiga
              och behöver i våra ögon ett utökat skydd.
            </seg>
          </u>
          <u>
            <seg>
              Fru talman! Förtroendevalda är en mycket viktig del av den demokratiska
              och politiska processen, men det finns många andra som också är
              viktiga. Journalister och redaktioner har exempelvis utsatts för
              hot, våld och sabotage på senare år. Det är därför beklagligt
              att det kan framstå som att förtroendevalda bara stiftar lagar
              som lyfter ut just förtroendevalda som extra skyddsvärda med en
              särskild straffskärpningsgrund.
            </seg>
          </u>
          <u>
            <seg>
              Vi stöder naturligtvis lagförslaget. Vi är också glada över att
              ett enigt utskott i ett tillkännagivande till regeringen delar
              vår åsikt att regeringen snarast bör återkomma med förslag som
              tar upp frågan på ett mer heltäckande sätt, där system- och demokratihotande
              brottslighet även mot andra samhällsviktiga funktioner omfattas
              i större utsträckning än i nuvarande proposition.
            </seg>
          </u>
          <note>
            Mot denna bakgrund yrkar jag därför bifall till utskottets beslut
            om att tillstyrka regeringens lagförslag samt till utskottets
            tillkännagivande till regeringen.
          </note>
          <note type="speaker">
            Anf. 32 JOHAN PEHRSON (L):
          </note>
          <u>
            <seg>
              Fru talman! Det är lätt för Liberalerna att yrka bifall till
              utskottets förslag i betänkandet och inte minst till det viktiga
              tillägg som utskottet gjort om ett tillkännagivande till regeringen
              när det gäller att återkomma om skyddet för journalister.
            </seg>
          </u>
          <u>
            <seg>
              Vår demokrati är vår kanske viktigaste infrastruktur att säkerställa.
              Vi kan debattera länge i den här kammaren om gränser åt alla håll
              vad gäller fördelning, vad vi ska satsa på för att skapa tillväxt
              och så vidare. Men ingenting är så viktigt för medborgarna i Sverige
              som en stabil och hållbar demokrati.
            </seg>
          </u>
          <u>
            <seg>
              Vi vet att demokratin inte kan tas för given. Den har avskaffats
              förr. Hoten är betydande på den globala arenan. Det är en ganska
              sorglig utveckling med vänsterpopulismens eller högerpopulismens
              segertåg här och där och med diktaturer som har ambitionen att
              göra allt för att motverka den öppna liberala demokratin.
            </seg>
          </u>
          <u>
            <seg>
              Vi har också det som är ämnet för den här debatten: det rena
              hatet mot människor , som mina kollegor i utskottet har lämnat
              fina vittnesbörd om. Jag går inte in mer på de t, m en det jagar
              var och en som blir utsatt och som därmed riskerar att tröttna
              och lämna sitt uppdrag. Men effekten blir också att det skrämmer
              bort andra. Demokratin fungerar lite som att människor ska göra
              värnplikt. Själva poängen är inte att vi ska bli invalda i riksdagen,
              i fullmäktige i Hällefors eller i Region Skåne. Det viktiga är
              att det är många som bidrar och att man kan växeldra. Hotet och
              hatet jagar bort och leder till en apati och en trötthet.
            </seg>
          </u>
          <u>
            <seg>
              Det här förslaget är alltså välkommet för att ge oss styrka.
              Det är också en markering från samhället om att vi är medvetna
              om att demokratin är vår kanske viktigaste infrastruktur och att
              vi vill skydda den.
            </seg>
          </u>
          <u>
            <seg>
              För Liberalerna har det alltid varit tydligt, och vi har drivit
              den frågan, att tjänstemän som i sin myndighetsutövning ska fatta
              svåra beslut också ska skyddas extra mycket. Inte minst lokala
              beslut om olika tillstånd och så vidare påverkar. Vi vet att det
              finns problem med växande hot där. Men där finns också ett ökat
              straffrättsligt skydd, som är viktigt. Nu är det vi som fattar
              beslut om själva lagarna som måste skyddas. Det finns en logik
              i att det ska kunna vara oantastligt.
            </seg>
          </u>
          <u>
            <seg>
              I den senaste rapporten från Brå som Liberalerna har tagit del
              av är det tydligt att hoten ökar. Andelen mycket konstiga eller
              för den delen störda personer som ägnar sig åt att skriva eller
              skicka konstiga paket till förtroendevalda eller som kanske än
              värre dyker upp och rent fysiskt trakasserar ökar.
            </seg>
          </u>
          <u>
            <seg>
              Vi vet också att anmälningsbenägenheten är väldigt låg, eftersom
              man inte har förtroende för att man ska komma framåt med det rent
              rättsligt. Det leder också till en risk för självcensur, till
              att förtroendevalda inte vågar ta upp känsliga och obekväma frågor
              eftersom man är rädd för att det kan leda till ökat hot eller
              hat.
            </seg>
          </u>
          <u>
            <seg>
              Herr talman! Det är lätt att yrka bifall till förslaget i detta
              betänkande, inte minst tillägget att journalister också måste
              skyddas. De är också en del av vår demokratiska infrastruktur.
            </seg>
          </u>
          <note>
            (Applåder)
          </note>
          <note type="speaker">
            Anf. 33 RASMUS LING (MP):
          </note>
          <u>
            <seg>
              Herr talman! Att inneha ett politiskt förtroendeuppdrag är en
              ynnest. Det ger möjlighet att påverka och förändra samhället i
              det lilla och i det stora. Ska man vara en smula filosofisk kan
              man säga att det är en viktig del av meningen med livet att påverka
              världen vi lever i. Det är också nå ­ gonting som, för många av
              oss som är engagerade, ger något personligt tillbaka. Vi knyter
              kontakter, ibland för livet. Och vi lär oss saker. När jag möter
              unga människor som besöker Riksdagshuset eller på andra håll brukar
              jag alltid säga att om man är intresserad av samhällsfrågor ska
              man prova att gå med i ett ungdomsförbund. Det kostar ingenting,
              men det kan ge otroligt mycket tillbaka.
            </seg>
          </u>
          <u>
            <seg>
              Herr talman! Miljöpartiet har en vision om att alla någon gång
              ska prova att inneha ett politiskt förtroendeuppdrag. Det är inte
              säkert att alla kommer att vara intresserade av det, men jag tycker
              att det är riktigt att ha en sådan vision, en sådan syn på deltagande
              i samhället. Vi ska göra vad vi kan för att tillgängliggöra politiken
              och möjliggöra för så många som möjligt att någon gång få ha ett
              sådant uppdrag. Om fler kan inneha förtroendeuppdrag kommer också
              fler att få kunskap om svårigheten med att göra politiska prioriteringar
              och se att det inte alltid är så enkelt att fatta beslut som det
              först kan framstå. Vi har svåra målkonflikter i den kommunala
              nämnden eller i riksdagen som vi måste ställa mot varandra. Det
              är komplext.
            </seg>
          </u>
          <u>
            <seg>
              Herr talman! Vi har förtroendevalda som bär upp demokratin i
              290 kommuner, i 20 regioner och i riksdagen. Det är i nämnder,
              i fullmäktige och i bolagsstyrelser. Några gör det på heltid eller
              på deltid. Men de allra flesta gör det på sin fritid.
            </seg>
          </u>
          <u>
            <seg>
              Med alla de möjligheter det ger kommer också en kostnad. Det
              är en ynnest, men det kan också vara en ångest. Till viss del
              kommer det med en prislapp som man får ta; man lägger tid på kvällar
              och helger. Men det kan också komma med en kostnad som aldrig
              får accepteras och som jag är glad över att det finns en bred
              samsyn om att vi måste bekämpa. Det är när det kommer hot, hat
              eller till och med utövas våld mot förtroendevalda.
            </seg>
          </u>
          <u>
            <seg>
              Att demokratin är nära är en styrka. Men det kan också leda till
              att hoten kommer närmare. Det förekommer särskilt ofta när det
              tas beslut som är impopulära, som är tråkiga men som ibland behöver
              tas. Det sker inte minst i fråga om nedskärningar eller nedläggningar
              av verksamheter. Och det är inte minst sjukvårdspolitiker, skolpolitiker
              eller förtroendevalda i socialnämnder runt om i landet som utsätts.
            </seg>
          </u>
          <u>
            <seg>
              Herr talman! Slutligen vill jag yrka bifall till utskottets förslag
              i betänkandet.
            </seg>
          </u>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 16 .)
          </note>
          <note>
            § 5 Ett stärkt straffrättsligt skydd för blåljusverksamhet och
            myndighetsutövning
          </note>
          <note>
            Justitieutskottets betänkande 2019/20:JuU8
          </note>
          <note>
            Ett stärkt straffrättsligt skydd för blåljusverksamhet och myndighetsutövning
            (prop. 2018/19:155)
          </note>
          <note>
            föredrogs.
          </note>
          <note type="speaker">
            Anf. 34 CARINA ÖDEBRINK (S):
          </note>
          <u>
            <seg>
              Herr talman! Ett tryggare samhälle och ett starkare Sverige ska
              omfatta och gälla alla överallt. Man ska känna sig trygg oavsett
              vilken gata man råkar gå på och vilket område man råkar bo i,
              oavsett var man rör sig i samhället på kvällar, helger eller annan
              tid. Ingen ska heller behöva utsättas för hot, hat och våld på
              grund av att man i sitt arbete har till uppgift att skydda andra
              människor eller upprätthålla trygghet och säkerhet.
            </seg>
          </u>
          <u>
            <seg>
              Vi socialdemokrater ställer oss bakom regeringens proposition.
              Blåljusutredningen som presenterade sitt delbetänkande i januari
              2018 konstaterade att det finns behov av ett förstärkt straffrättsligt
              skydd genom ytterligare kriminalisering av angrepp på polisen,
              räddningstjänsten och ambulanssjukvården.
            </seg>
          </u>
          <u>
            <seg>
              Ett utökat straffrättsligt skydd för dessa verksamheter bidrar
              till att de kan fullgöra sitt viktiga samhällsuppdrag och leder
              också till att tryggheten hos och respekten för de personer som
              arbetar inom dessa verksamheter ökar. Vi visar tydligt att samhället
              står enat mot kriminaliteten och bakom dessa personer och viktiga
              samhällsfunktioner.
            </seg>
          </u>
          <u>
            <seg>
              De bärande skälen för att stärka skyddet för just dessa verksamheter
              är att de intar en särställning där det ytterst handlar om att
              skydda människors liv och hälsa. Det är verksamheter som är minutoperativa
              och utövas mobilt.
            </seg>
          </u>
          <u>
            <seg>
              Tillsammans med ett stärkt straffrättsligt skydd för blåljusverksamhet
              skärps också straffskalan för grovt våld eller hot mot tjänsteman.
              Förslaget grundar sig på att det finns en risk för otillbörlig
              påverkan på myndigheters beslutsfattande och att denna fara behöver
              tas på stort allvar.
            </seg>
          </u>
          <u>
            <seg>
              Men, herr talman, utredningen konstaterade också att problematiken
              med angrepp på blåljusverksamhet är sådan att den inte kan lösas
              enbart eller ens till större delen genom straffrättsliga åtgärder.
              I synnerhet situa ­ tionen i de utsatta områdena måste mötas med
              insatser från många sektorer i samhället, för att exempelvis bryta
              utanförskap, stärka tilltron till myn ­ digheter och skapa reella
              möjligheter för att komma in på arbetsmarkna ­ den. Den straffrättsliga
              lagstiftningen utgör därför enbart ett verktyg bland flera för
              att åstadkomma trygghet i samhället .
            </seg>
          </u>
          <u>
            <seg>
              Herr talman! Jag vill också kort beröra de reservationer vi har
              med anledning av tillkännagivandena från utskottet. Flera av dessa
              tillkännagivanden finns med sedan tidigare och är föremål för
              arbete inom Regeringskansliet, varför vi inte ser skäl till att
              göra ytterligare tillkännagivanden.
            </seg>
          </u>
          <u>
            <seg>
              Det finns naturligtvis andra samhällsfunktioner och yrkeskategorier
              som också utsätts för våld, hot och trakasserier. Den nya straffbestämmelsen
              när det gäller angrepp på blåljusverksamhet innehåller därför
              ett straffansvar som omfattar våld eller hot om våld mot personer
              som bistår blåljusverksamheten. De samhällsfunktioner som sysslar
              med myndighetsutövning omfattas i stor utsträckning av det förstärkta
              straffrättsliga skyddet. Andra yrkesgrupper gör det emellertid
              inte, exempelvis personal i sjukvården som ändå självklart får
              anses tillhöra kretsen av viktiga samhällsfunktioner.
            </seg>
          </u>
          <u>
            <seg>
              Det är inte alldeles enkelt att göra avgränsningar för vad och
              vilka samhällsfunktioner som ska omfattas av nya brottskategorier
              eller straffskärpningar. I den stund vi pekar ut några höjs röster
              för att det också borde vara fler. Det är därför angeläget att
              arbetet med hur vi går vidare utreds och bereds så att vi kan
              få lagstiftning och skydd som både klargör samhällets inställning
              och blir tillämpliga i praktiken.
            </seg>
          </u>
          <u>
            <seg>
              När det gäller frågan om egen brottsbeteckning för våld mot tjänsteman
              bereds frågan utifrån tidigare tillkännagivanden. Med den nu föreslagna
              höjningen av minimistraffet för grovt våld mot tjänsteman skapas
              dess ­ utom ett utrymme för en strängare straffmätning även för
              brott av normal ­ graden.
            </seg>
          </u>
          <note>
            Kränkningsersättning för poliser behandlas i Blåljusutredningens
            slutbetänkande och är också föremål för beredning.
          </note>
          <u>
            <seg>
              Personal på sjukhus, vårdcentraler och andra vårdinrättningar
              möter hot och våld i sin vardag. Arbetet som nu pågår med att
              se över behovet av ytterligare lagstiftningsåtgärder för att stärka
              skyddet för samhällsnyttiga funktioner, särskilt vad gäller personal
              inom hälso- och sjukvården, är därför angeläget. Detta är också
              i linje med det tillkännagivande som vi tidigare har ställt oss
              bakom.
            </seg>
          </u>
          <u>
            <seg>
              Herr talman! Avslutningsvis: För att skapa ökad trygghet och
              säkerhet i samhället, särskilt för dem vars uppgift är att rädda
              och skydda, krävs det inte bara en lösning utan flera. Vi behöver
              utöka och skärpa det straffrättsliga skyddet.
            </seg>
          </u>
          <u>
            <seg>
              En av de viktigaste faktorerna för att minska polisers utsatthet
              är att se till att de blir fler. De nya poliserna ska också finnas
              lokalt närvarande i hela landet i människors vardag. Det handlar
              om poliser som finns i yttre tjänst som bygger relationer med
              medborgarna för att på så sätt skapa trygghet och säkerhet.
            </seg>
          </u>
          <u>
            <seg>
              Hela samhället måste bidra i det fortsatta arbetet. Detta vittnade
              polisen om i det kartläggningsarbete som fanns med i b låljusutredningen.
            </seg>
          </u>
          <u>
            <seg>
              Sist men kanske främst och mest behöver vi öka jämlikheten och
              mins ­ ka fattigdomen och segregationen, som skapar social oro.
              Det är det bästa sättet att minska tillflödet av nya kriminella.
            </seg>
          </u>
          <note>
            (Applåder)
          </note>
          <note type="speaker">
            Anf. 35 JOHAN FORSSELL (M):
          </note>
          <u>
            <seg>
              Herr talman! Denna debatt har kommit till stånd på grund av att
              vi de senaste åren tyvärr har sett väldigt många hot mot poliser
              och medarbetare inom räddningstjänsten och sjukvården. Vi har
              också kunnat se hur detta har tagit sig nya uttryck, till exempel
              när det gäller gängkonflikter som utspelat sig inne på akutmottagningarna
              vid våra sjukhus. Kriminella personer utgör helt enkelt ett hot
              mot både patienter och medarbetare där. Detta är något som vi
              de senaste åren har fått vänja oss vid.
            </seg>
          </u>
          <u>
            <seg>
              Denna utveckling kan vi aldrig acceptera. Det får aldrig bli
              ett nytt normalläge. Vi måste göra allt som står i vår makt för
              att bryta detta. Det handlar både om att skydda personer som har
              samhällsviktiga uppgifter och om att värna respekten för rättsstaten
              och samhällets allra mest grundläggande funktioner.
            </seg>
          </u>
          <u>
            <seg>
              Herr talman! För många av dessa yrkesgrupper har det tyvärr blivit
              närmast vardag att utsättas för hot, trakasserier och våld. Varje
              angrepp mot blåljuspersonal samt andra anställda i rättsväsendet
              och andra centrala samhällsinstitutioner utgör ett angrepp mot
              vår rättsordning. Detta måste på ett betydligt tydligare sätt
              än i dag speglas i vår lagstiftning med strängare straff för hot
              och våld mot blåljuspersonal men även mot personer som arbetar
              inom sjukvården och tullen.
            </seg>
          </u>
          <u>
            <seg>
              Detta är frågor som vi moderater har drivit under flera års tid.
              Det är förmodligen också det område där det under åren har kommit
              flest tillkännagivanden. Det fortsätter i detta betänkande.
            </seg>
          </u>
          <u>
            <seg>
              Det är positivt att ny lagstiftning om ett förstärkt skydd för
              blåsljuspersonal träder i kraft vid årsskiftet. Det är viktigt,
              och det kommer att göra skillnad. Här finns ett par välkomna förändringar
              som innebär skärpta straff för grovt våld eller hot mot tjänsteman
              samt en ny brottsrubricering för så kallat blåljussabotage.
            </seg>
          </u>
          <u>
            <seg>
              Samtidigt menar vi i Moderaterna att lagförslaget saknar viktiga
              komponenter. Bland annat förbises det faktum att tulltjänstemän
              och tjänstemän vid Kustbevakningen inte sällan genomför rent operativa
              insatser tillsammans med polisen. Det blir därför lite märkligt
              att polisen ges ett mer övergripande och heltäckande straffrättsligt
              skydd jämfört med tulltjänstemän i sådana situationer. Det finns
              därför anledning att det utökade straffrättsliga skydd som nu
              ges till blåljuspersonal även ska omfatta Tullverkets och Kustbevakningens
              tjänstemän i deras brottsbekämpande arbete. När Tullverkets roll
              som brottsbekämpande myndighet stärks är det motiverat att ge
              tulltjänstemän samma straffrättsliga skydd som poliser.
            </seg>
          </u>
          <u>
            <seg>
              Vidare krävs att straffen för alla former av våldsamma angrepp
              mot tjänstemän skärps. Regeringen har tyvärr valt att inte ens
              utreda Moderat ­ ernas förslag, som en majoritet i riksdagen har
              ställt sig bakom, om skärpta straff för våld mot personal inom
              bland annat hälso- och sjukvården. Det är beklagligt att medarbetare
              inom räddningstjänsten samt hälso- och sjukvården i synnerhet
              därför kommer att få vänta ännu längre på ett starkare straffrättsligt
              skydd i deras viktiga yrkesutövning.
            </seg>
          </u>
          <u>
            <seg>
              Herr talman! För att fånga upp det allvar som ett våldsamt angrepp
              mot till exempel en polis eller en tulltjänsteman innebär vill
              vi moderater bryta ut bestämmelsen om våld mot tjänsteman, som
              i dag regleras i samma bestämmelse som hot mot tjänsteman, och
              göra det till ett eget brott med en straffskala som börjar på
              sex månaders fängelse. Det skulle i praktiken innebära att till
              exempel ett knytnävsslag i ansiktet på en polis eller en tulltjänsteman
              skulle få ett straffvärde om lägst sex månaders fängelse, att
              jämföra med dagens cirka en till två månaders fängelse. Det rör
              sig alltså om en straffskärpning som skulle leda till betydligt
              längre fängelsestraff för de personer som har det osedvanligt
              dåliga omdömet att ge sig på tjänstemän som utför sitt viktiga
              arbete.
            </seg>
          </u>
          <u>
            <seg>
              Herr talman! Vi vill att kränkningsersättning ska utgå i fler
              fall än i dag när poliser är brottsoffer. I och med kommittédirektivet
              till Blåljusutredningen beslutade regeringen att utredningen skulle
              kartlägga olika domstolsavgöranden som gäller polismäns rätt till
              ersättning vid allvarlig kränkning. Men man lyckades inte presentera
              ett förslag.
            </seg>
          </u>
          <u>
            <seg>
              Vi menar dock att en sådan lagändring är mycket motiverad och
              inte ska tillåtas dra ut på tiden. I dag ställs nämligen högre
              krav för skadestånd i form av kränkningsersättning när det ska
              utgå till exempelvis poliser som är utsatta för brott. I praktiken
              ställs faktiskt relativt höga krav för ersättning i de här fallen.
            </seg>
          </u>
          <u>
            <seg>
              Vi anser därför att en ny utredning bör tillsättas med syfte
              att föreslå lämpliga förändringar i lagstiftningen vilka syftar
              till att kränkningsersättning ska kunna utgå i fler fall än i
              dag när poliser är brottsoffer. Att till exempel spotta en polis
              i ansiktet bör alltid leda till skadestånd. Detsamma ska gälla
              när poliser utsätts för våld som är att jämföra med misshandel
              av normalgraden. Samhällets reaktioner på den här typen av angrepp
              måste vara väldigt tydliga. Det handlar både om att skydda personer
              som har samhällsviktiga uppgifter och om att värna respekten för
              vår rättsstat. Alla ska kunna känna sig trygga på jobbet, och
              brott ska alltid straffa sig.
            </seg>
          </u>
          <u>
            <seg>
              I betänkandet föreslås sex olika tillkännagivanden. Det säger
              väl också någonting om var den politiska initiativkraften finns
              i dessa frågor, liksom i många andra ärenden, kanske till och
              med de allra flesta ärenden som vi behandlar i justitieutskottet.
              Vi står såklart bakom alla våra reservationer, men jag väljer
              att yrka bifall endast till reservation nr 8 .
            </seg>
          </u>
          <note>
            (Applåder)
          </note>
          <note type="speaker">
            Anf. 36 KATJA NYBERG (SD):
          </note>
          <u>
            <seg>
              Herr talman! Det har länge funnits en politisk enighet om att
              öppna gränser och främjande av kulturell segregation skulle leda
              till harmoniska kulturutbyten och en blomstrande tillväxt. Sverigedemokraterna
              var länge ensamma om att inse att den politiken skulle innebära
              allvarliga påfrestningar för vårt samhälle och för svensk polis.
            </seg>
          </u>
          <u>
            <seg>
              Sverigedemokraterna var först ut med att föreslå fler utbildade
              poliser hösten 2015. Vi har lagt fram förslag om bland annat en
              riktad lönesatsning och betald polisutbildning för att det ska
              bli möjligt att nå målet med fler poliser.
            </seg>
          </u>
          <u>
            <seg>
              Men polisyrket lider av mycket mer än en historiskt dålig löneutveck
              ­ ling. Detta gäller inte minst när det kommer till polisers trygghet.
              Polisförbundet har nyligen gjort en undersökning som visar på
              att hot och våld har blivit vanligare de senaste två åren. 63
              procent av poliserna upplever att hot och våld mot poliser har
              ökat. Våldet är mer utstuderat, och nästan var tionde polis uppger
              att deras yrke varit orsak till att närstående har hotats.
            </seg>
          </u>
          <u>
            <seg>
              Bland poliser har 42 procent angett att de själva utsatts för
              hot, våld eller trakasserier. I ingripandeverksamheten är siffran
              hela 74 procent. Polisers trygghet behöver sättas minst lika högt
              på den politiska agendan som målet om att det ska bli fler poliser.
            </seg>
          </u>
          <u>
            <seg>
              Gängkriminalitet utgör i dag ett stort och ökande hot mot samhället
              och mot dem som har till uppgift att lagföra kriminella. Då är
              det politikernas skyldighet att värna om dem som vi förväntar
              oss ska stå längst fram och göra jobbet.
            </seg>
          </u>
          <u>
            <seg>
              Sverigedemokraterna har tidigare föreslagit en rad åtgärder för
              att stärka enskilda polisers säkerhet och tydligt markera att
              ett angrepp mot en polis även är ett angrepp på samhället. Bland
              förslagen finns kraftigt höjda löner, polisers rätt att bära vapen
              utanför tjänst, att poliser enklare ska få skyddade uppgifter,
              anonymitet i rapporter för poliser som arbetar mot organiserad
              brottslighet och stärkt rätt till kränkningsersättning.
            </seg>
          </u>
          <u>
            <seg>
              Utöver alla dessa förslag, som vi lyft fram i vårt polisprogram,
              hanterar vi nu i riksdagen frågan om ett stärkt straffrättsligt
              skydd för blåljuspersonal, som vi förespråkat sedan 2016. Förslaget
              innebär ett straffansvar för den som angriper eller på annat sätt
              stör polis, räddningstjänst eller ambulanssjukvård, om gärningen
              är ägnad att allvarligt försvåra eller hindra utryckningsverksamhet
              eller brottsbekämpande verksamhet.
            </seg>
          </u>
          <u>
            <seg>
              Det är mycket välkommet att detta nu behandlas i riksdagen, men
              det finns grupper som utför sådana jobb som enligt regeringens
              förslag inte kommer att åtnjuta samma skydd. Det gäller bland
              annat personal inom Tullverket och Kustbevakningen men även ordningsvakter
              och väktare.
            </seg>
          </u>
          <u>
            <seg>
              Den ökade organiserade brottsligheten, den utbredda kriminaliteten
              och otryggheten, som polisen inte har resurser nog att hantera,
              tvingar i praktiken aktörer att köpa säkerhetstjänster av privata
              bolag. Detta medför att även de personer som träder in och stärker
              samhället och rättsväsendet har befogade anspråk på mer skydd.
            </seg>
          </u>
          <u>
            <seg>
              I februari attackerades och rånades en väktare i Sigtuna. I april
              skedde det i Härnösand, i juli i Eskilstuna och i oktober i Rinkeby.
              Listan går att göra bra mycket längre. Väktare och annan personal
              som bidrar till ordning och trygghet utsätts för hot och våld
              regelbundet och i katastrofal omfattning. Tyvärr slår regeringen
              dövörat till. Regeringen brister i handlingskraft när det gäller
              att bekämpa kriminalitet och otrygghet.
            </seg>
          </u>
          <u>
            <seg>
              I och med den samhällsinsats och det arbete som ordningsvakter
              och andra utför är det mycket anmärkningsvärt att regeringen inte
              har för avsikt att inkludera dessa yrkeskårer i det förstärkta
              blåljusskyddet. Vi ser att ordningsvakter och andra som träder
              in och tar ansvar för trygghet i områden som polisen inte hinner
              med blir drabbade av våldet som den ordinarie ordningsmakten inte
              lyckas bekämpa.
            </seg>
          </u>
          <u>
            <seg>
              Den polisbrist som nu finns leder till att det är andra som täcker
              upp den bristen när så behövs. Detta görs just av ordningsvakter
              och väktare. Det är ordningsvakter och väktare som till stor del
              får ta de trygghetsskapande uppgifter som traditionellt åligger
              polisen.
            </seg>
          </u>
          <u>
            <seg>
              Alla våra hjältar som rör sig där ute och har som uppdrag att
              skydda vanligt hederligt folk ska känna att de har vårt fulla
              stöd. Deras familjer ska veta att det finns en trygghetssköld
              och att vi som politiker vidtagit alla åtgärder vi kan för att
              se till att de kan utföra sina arbetsuppgifter på säk ­ raste
              möjliga sätt.
            </seg>
          </u>
          <u>
            <seg>
              Ordningsvakter är en förlängning av polisen, och de arbetar många
              gånger ensamma i utsatta situationer. Intentionen är inte att
              ordningsvakter ska ersätta poliser. I en ideal värld borde de
              fungera som ett komplement. Men det är inte så det fungerar i
              dagsläget, och då måste de få det skydd de behöver och förtjänar.
              Vi har ett direkt moraliskt ansvar att stå upp för våra trygghetsbärare,
              oavsett vilken färg de har på uniformen, vilken grad eller titel
              de har och vilket område eller sammanhang de rör sig i.
            </seg>
          </u>
          <u>
            <seg>
              Sverigedemokraterna har tidigare lyft fram denna problematik:
              att yrkesgrupper med ordning och trygghet som fokus inte omfattas
              av det förstärkta skyddet. Nu gör andra partier oss sällskap och
              ämnar ge andra yrkesgrupper ett fullvärdigt skydd. Det är välkommet
              att en majoritet i justitieutskottet nu återigen trycker regeringen
              framför sig inom kriminalpolitiken.
            </seg>
          </u>
          <u>
            <seg>
              Sverigedemokraterna har varit med och tagit fram sex tillkännagivanden.
              De gäller till exempel ett utvidgat straffrättsligt skydd för
              samhällsviktiga yrkesfunktioner och en utvidgad rätt till kränkningsersättning
              för poliser.
            </seg>
          </u>
          <u>
            <seg>
              Även gällande det föreslagna straffet finns anledning att ifrågasätta
              hur regeringen resonerat. Regeringen föreslår två veckors fängelse
              som lägsta straff för brott av normalgraden. Men en markering
              om rättsväsendets och ordningsmaktens okränkbarhet måste vara
              tydlig och innebära en reell konsekvens för den som gör sig skyldig
              till ett brott som riktas mot våra poliser och annan personal
              som arbetar med brottsbekämpande verksamhet. Sverigedemokraterna
              föreslår därför ett minimistraff om ett års fängelse och fängelsestraff
              upp till fyra år för brott av normalgraden samt minst fyra år
              och upp till livstid för grovt brott.
            </seg>
          </u>
          <note>
            Med detta yrkar jag bifall till reservation 2.
          </note>
          <note type="speaker">
            Anf. 37 LINDA WESTERLUND SNECKER (V):
          </note>
          <u>
            <seg>
              Herr talman! Blåljuspersonalen rycker ut när vi behöver den som
              allra mest. Det är en del av välfärdens hjältar som ägnar sin
              vardag åt situationer som består av kris, panik och hjälplöshet.
              Det är, precis som på alla andra arbeten, en fråga om att ha en
              bra arbetsmiljö. Det handlar om att i sitt arbete inte bli utsatt
              för brott eller hamna i situationer som försvårar ens arbete.
            </seg>
          </u>
          <u>
            <seg>
              Men blåljuspersonalen har varit utsatt. Det har gällt allt från
              stenkastning till angrepp. Det är såklart helt oacceptabelt. Det
              är därför arbetsmiljöarbete är så viktigt på alla arbetsplatser.
              I den här frågan handlar det också om en nykriminalisering och
              införandet av ett nytt brott. Sabotage mot blåljuspersonal kommer
              nu att stå i brottsbalken, och det är bra. Det kommer att bli
              förbjudet att angripa eller på annat sätt hindra polis, räddningstjänst
              och ambulanssjukvårdare.
            </seg>
          </u>
          <u>
            <seg>
              Angrepp mot blåljuspersonal kan leda till ett slags diskriminering
              på så sätt att boende i utsatta områden får sämre tillgång till
              samhällets funk ­ tioner för skydd, räddning och vård än boende
              i andra områden.
            </seg>
          </u>
          <u>
            <seg>
              Vänsterpartiet stöder regeringens förslag. Förvisso är många
              av de handlingar som omfattas av det nya brottet redan kriminaliserade.
              Men regeringen har en förkärlek för att kriminalisera sådant som
              redan är förbjudet, så den får fortsätta med det. Den nya brottsrubriceringen
              är viktig för att visa allvaret i brottet, men däremot tror vi
              inte att den kommer att ha en särskild förebyggande effekt. Samhällsproblem
              löses inte genom nya brottsrubriceringar.
            </seg>
          </u>
          <u>
            <seg>
              Konflikter med blåljuspersonal, främst polisen, grundar sig i
              helt andra fenomen. Det finns fem riskfaktorer som är centrala
              i sådana former av konflikter. Det handlar om levnadsvillkor,
              social och territoriell stigmatisering, befolkningssammansättning,
              alienation i förhållande till samhället och olika former av våld.
              Det här handlar inte om ett litet antal personer som kastar sten
              och beter sig illa. Det är ett symtom på ett samhälle som dras
              isär ekonomiskt och socialt, där eliten ställs mot arbetarklassen.
              Vi måste ha ett Sverige för alla, inte bara för de rika.
            </seg>
          </u>
          <u>
            <seg>
              Jag vill också passa på att lyfta fram fackförbundet Kommunals
              viktiga remissvar där det lyfter fram den grundläggande problematiken
              med att det i dag är färre personal som deltar i uttryckningar
              än tidigare. Det är en fråga om resurser i välfärden och att långsiktigt
              stärka tryggheten med bättre bemanning och ökade resurser i stället
              för skattesänkningar för de rika.
            </seg>
          </u>
          <u>
            <seg>
              Den största kritiken Vänsterpartiet har angående förslaget är
              utformningen av straffet, att grovt brott ska leda till livstids
              fängelse. Vänsterpartiet vill avskaffa livstidsstraffet. Det är
              en känd åsikt som jag bland annat debatterade i förra veckans
              debatt om livstidsstraffet för mord. Jag tänker inte upprepa mig
              och förlänga debatten, herr talman, utan nöjer mig med att yrka
              bifall till reservation 1.
            </seg>
          </u>
          <note type="speaker">
            Anf. 38 INGEMAR KIHLSTRÖM (KD):
          </note>
          <u>
            <seg>
              Herr talman! I dag debattera r vi regeringens förslag till lagändringar
              för att stärka det straffrättsliga skyddet för de centrala blåljusverksamheterna
              och för myndighetsutövning.
            </seg>
          </u>
          <u>
            <seg>
              Under mer än ett decennium har en ny typ av brottslighet etablerat
              sig i Sverige. Det är brott mot utryckningsfordon som brandkår,
              polis och ambulanser. Det är attacker mot kollektivtrafiken, och
              det är attacker mot socialtjänst och sjukhus. Polisen skriver
              i sin rapport Utsatta områden – Social ordning, kriminell struktur
              och utmaningar för polisen att exempelvis hemtjänstpersonal och
              socialtjänst utsätts för trakasserier. Det gäller både hot mot
              enskilda handläggare och skadegörelse på byggnader. Exempel finns
              från hela vårt land, till exempel från Mönsterås, Salem och Örnsköldsvik.
            </seg>
          </u>
          <u>
            <seg>
              Enligt en rapport från Polisförbundet upplever sju av tio poliser
              att utsattheten för hot och våld ökat de senaste två åren. Kriminella
              som grips hotar polisen genom att tala om att de vet var de bor
              och känner deras familjemedlemmar. Detta måste samhället reagera
              skarpt på. När en polis hotas, hotas rättsstaten. Polisen måste
              fredas. Angreppen på de vitala samhällsfunktionerna stannar dock
              inte vid vare sig socialtjänst eller polis. Hot mot vårdpersonal
              ökar på sjukhus i flera större städer runt om i Sverige.
            </seg>
          </u>
          <u>
            <seg>
              En undersökning visar att det inte bara är i de tre storstäderna
              Stockholm, Göteborg och Malmö som de hotfulla situationerna ökar.
              Även på sjukhus i Norrköping, Borås, Västerås och Uppsala ökar
              problemen. Hot och våld inom vård och omsorg leder till psykiska,
              fysiska och ekonomiska konsekvenser för den drabbade, arbetsplatsen
              och samhället. Både vårdtagare och anställda kan uppleva oro för
              att utsättas för våld i vården.
            </seg>
          </u>
          <u>
            <seg>
              Det som sker i Sverige i dag är tyvärr en fortsättning på vad
              som pågått länge. Det har börjat med vandalisering, sedan fortsatt
              med stenkastning mot kollektivtrafik och polis och sedan fortsatt
              med attacker mot brandkår och sjukvårdspersonal. Den våldsspiralen
              har nu också tagit sig in på sjukhuset.
            </seg>
          </u>
          <u>
            <seg>
              Herr talman! Sammantaget bidrar allt detta till ett samlat angrepp
              mot vitala samhällsfunktioner som allvarligt bryter ned grundläggande
              normer i samhället. Kan inte ett socialtjänstkontor eller sjukhus
              vara fredat från angrepp finns det snart inga platser i samhället
              som är det. Det är extra allvarligt att angrepp drabbar dem som
              försöker rädda liv, det som är en grundläggande uppgift för staten.
              När det gäller angrepp mot personer som är anställda inom vitala
              funktioner bör straffen skärpas, speciellt om angreppen är organiserade.
              Brott mot vitala samhällsfunktioner bör vara en särskild straffskärpningsgrund.
            </seg>
          </u>
          <u>
            <seg>
              Det krävs kraftiga åtgärder för att komma till rätta med problemen.
              Sjukvårdspersonal har naturligtvis erfarenhet av att hantera komplicerade
              patienter. Men det är en sak att ha en besvärlig patient och en
              helt annan att hantera stora grupper med människor som vill skada
              antingen patient eller personal. Därför behövs fler åtgärder som
              stärker tryggheten för patienter och personal samt att polisen
              har förutsättningar för att förhindra ordningsstörningar. Obehöriga
              som tar sig in på sjukhus och som stör ordningen, hotar personal
              och försvårar vård måste lättare kunna avvisas från platsen.
            </seg>
          </u>
          <u>
            <seg>
              Herr talman! Regeringen har i sin proposition valt att bortse
              från riksdagens tydliga vilja att inte bara skärpa straffen för
              attacker på blåljuspersonal utan också skärpa straffen för attacker
              på vitala samhällsfunktioner och att skärpa säkerheten på sjukhusen.
              Detta har tillkännagetts i flera betänkanden. Men regeringen har
              valt att inte agera efter riksdagens beslut. Det är inte minst
              allvarligt med tanke på den situation som uppkommit i Sverige
              de senaste åren.
            </seg>
          </u>
          <u>
            <seg>
              Herr talman! Kristdemokraterna stöder förslaget till lagändringar
              som stärker skyddet för de viktiga funktionerna polis, brandkår
              och ambulans. Men då lagförslaget enligt vår mening saknar vitala
              delar är det positivt att en majoritet av utskottet likt tidigare
              år gör ett tillkännagivande till reger ­ ingen att agera. Det
              handlar om att sätta fokus på nödvändiga förändringar gällande
              straffrättsligt skydd för fler områden än vad denna proposition
              anger.
            </seg>
          </u>
          <u>
            <seg>
              Det är sex tillkännagivanden. Det gäller bland annat att personal
              hos Tullverket och Kustbevakningen ska ha samma straffrättsliga
              skydd som poliser har, att straffet för brott som rör angrepp
              mot viktiga samhällsfunktioner skärps, att det ska finnas en utvidgad
              rätt för poliser att få kränkningsersättning och att det görs
              en översyn av vilka ytterligare åtgärder som kan vidtas för att
              öka säkerheten på sjukhusen.
            </seg>
          </u>
          <u>
            <seg>
              Vi kristdemokrater yrkar bifall till lagförslaget och till de
              tillkännagivanden som finns från utskottet.
            </seg>
          </u>
          <note type="speaker">
            Anf. 39 JOHAN HEDIN (C):
          </note>
          <u>
            <seg>
              Herr talman! I den bästa av världar vore detta betänkande helt
              onödigt. I den allra bästa av världar skulle våld och hot inte
              finnas, vare sig mot alarmeringspersonal eller mot någon annan.
              I den näst bästa av världar skulle nya lagar inte behövas eftersom
              våld och hot redan är reglerat i lag och belagt med straffrättsligt
              ansvar.
            </seg>
          </u>
          <u>
            <seg>
              Den som hotar, saboterar och hindrar dessa samhällets hjältar
              som försöker rädda liv begår redan med gällande rätt brottsliga
              handlingar. Men tyvärr har vi sett alltför många exempel på hur
              lagen inte klarar av att stävja en oroande utveckling på den här
              punkten.
            </seg>
          </u>
          <u>
            <seg>
              Vi behöver nya lagar som tydliggör det allvar med vilket samhället
              ser på denna typ av brottslighet. Om detta finns det nu en bred
              enighet här i riksdagen – väl så.
            </seg>
          </u>
          <u>
            <seg>
              Kanske är det ett tecken på bristande tillit i samhället att
              även den som rycker ut för att rädda en människas liv av vissa
              anses representera en centralmakt som de inte litar på. Kanske
              är det ett brutalt exempel på hur illa det kan bli när vi inte
              låter människor använda sin fulla potential att delta i samhällslivet.
              Kanske vissa kan känna att de har så lite att förlora att även
              det som vi andra anser vara det mest grundläggande saknar värde
              för dem. Kanske vissa inte förstår allvaret. Kanske andra drivs
              av en lust att förstöra och skapa kaos.
            </seg>
          </u>
          <u>
            <seg>
              Herr talman! Det får egentligen vara hur det vill med den saken.
              Nu sätter vi ned foten för denna typ av tilltag. Den som gör sig
              skyldig till den typ av brott som vi här adresserar får räkna
              med att ägna en lång tid bakom lås och bom. Så för allas bästa:
              Låt bli!
            </seg>
          </u>
          <u>
            <seg>
              En fråga som jag och Centerpartiet har arbetat med länge är att
              även poliser ska vara fredade från allvarliga kränkningar när
              de utför sitt viktiga jobb. Vi är flera partier som har uppmärksammat
              och arbetat med detta.
            </seg>
          </u>
          <u>
            <seg>
              I en uppmärksammad dom som kom för ett par år sedan fastställdes
              att en polis ska tåla ett knytnävslag i ansiktet. Nej, herr talman,
              ingen ska behöva tåla ett knytnävslag i ansiktet eller på andra
              ställen i sin yrkesutövning! Visst, poliser är den spets som möter
              faran när vi andra vill dra åt andra hållet. Men de skyddas precis
              som alla andra av lagen och ska också ha rätt till ersättning,
              precis som alla andra, när de utsätts för en oacceptabel kränkning.
            </seg>
          </u>
          <u>
            <seg>
              Detta är något som vi har ett tillkännagivande om sedan tidigare,
              men det finns all anledning att understryka det i detta betänkande.
              Ingen ska tro att vi har ändrat uppfattning.
            </seg>
          </u>
          <u>
            <seg>
              Herr talman! Det är inte bara polis och räddningstjänstpersonal
              som drabbas, och det straffrättsliga skydd som vi nu fastställer
              för dem måste även omfatta andra samhällsviktiga funktioner. Tullverkets
              personal är en av de grupper som adresseras i ett tillkännagivande.
              Jag vill särskilt nämna dem eftersom de har en oerhört viktig
              roll att spela i vår strävan mot ökad trygghet i hela landet.
              Deras roll ska stärkas, deras befogenheter ska ök a , och de resurser
              som de har att arbeta med ska bli större.
            </seg>
          </u>
          <u>
            <seg>
              Flödet av vapen och illegala droger in till Sverige skapar en
              enorm otrygghet genom skjutvapenvåld och organiserad brottslighet.
              Kringresan ­ de stöldligor som härjar främst på orter där det
              är långt till närmaste polis försöker föra ut stöldgodset ur landet.
              Tullen spelar en viktig roll i att bekämpa båda dessa flöden och
              måste, liksom fler samhällsviktiga funktio ­ ner, rimligen också
              omfattas av ett ökat straffrättsligt skydd.
            </seg>
          </u>
          <u>
            <seg>
              Vi tillkännager också i dag att brottsrubriceringen våld mot
              tjänsteman bör införas. I beredningen av detta bör utredaren också
              titta på vilka yrkeskategorier som ska omfattas av tjänstemannaskyddet.
              Det finns skäl att titta på om till exempel brandmännen ska ha
              detta skydd.
            </seg>
          </u>
          <u>
            <seg>
              Jag vill avslutningsvis rikta ett stort tack till alla som har
              bidragit med värdefulla inspel från sin yrkesvardag i mitt arbete
              med betänkandet. Jag vet att några brandmän från Farsta brandstation
              sitter och lyssnar på debatten just nu – om de inte har ryckt
              ut på något larm, förstås. Stort tack både för arbetet med detta
              och för det bokstavligt talat livsviktiga arbete ni gör varje
              dag!
            </seg>
          </u>
          <note>
            (Applåder)
          </note>
          <note type="speaker">
            Anf. 40 JOHAN PEHRSON (L):
          </note>
          <u>
            <seg>
              Herr talman! Det är två debatter i dag som hänger ihop lite grann.
              Vi talade nyss om vikten av att ha relevanta straffnivåer för
              människor som ger sig på förtroendevalda, och vi har beställt
              nya förslag från regeringen som också ska inkludera journalister.
            </seg>
          </u>
          <u>
            <seg>
              Nu är det de människor som tillämpar lagarna som vi ska skydda.
              Det är alltså människor som ägnar sig åt att i fronten upprätthålla
              lag och ordning. Man kan någonstans förstå att det ibland uppkommer
              konflikter och att grova kriminella gäng inte alltid tycker som
              polisen. De tycker att de borde få fortsätta sin kriminella verksamhet
              och att polisen kan dra någon annanstans.
            </seg>
          </u>
          <u>
            <seg>
              Men, herr talman, det är ju ännu mer bisarrt att folk ger sig
              på, kastar sten och på andra sätt attackerar brandkår eller ambulans.
              Det är helt obegripligt för varje normalt funtad människa.
            </seg>
          </u>
          <u>
            <seg>
              För Liberalerna är det lätt att ställa sig bakom betänkandet.
              Vi välkomnar detta, vi har pratat om det länge och begärt det.
              Det har funnits tidigare tillkännagivanden till regeringen, men
              vi vill lyfta fram att vi gärna ser att man också tar skyddet
              vidare. Tullverk och kustbevakning nämndes. Jag delar den synen,
              och vi tycker att andra samhällsviktiga funktioner bör få det
              förstärkta skydd som anges i sex olika tillkännagivanden till
              regeringen som den måste jobba vidare med.
            </seg>
          </u>
          <u>
            <seg>
              Det gäller inte minst det faktum att det kan finnas ordningsvakter
              och andra som skyddar människor som kommer svårt skottskadade
              från gatan in till akuten. Då står personal där som ska upprätthålla
              och rädda liv på dessa människor, och så blir de attackerade för
              detta.
            </seg>
          </u>
          <u>
            <seg>
              Herr talman! Detta föranleder mig att yrka bifall till utskottets
              förslag i betänkandet och till de tillkännagivanden som finns
              där. Det är Liberalerna mycket tydliga med.
            </seg>
          </u>
          <u>
            <seg>
              Men vi måste också gå vidare med detta och fråga oss: Hur kan
              det bli så här? Det är två stora tendenser som måste angripas
              samtidigt. Dels måste vi göra enorma insatser som handlar mycket
              om att förebygga. Det handlar om extremt trasiga miljöer med svårt
              förvirrade, i bästa fall, ungdomar. De ungdomar som befinner sig
              i våra mest utsatta områden och ägnar sig åt att attackera polisen,
              brandkåren eller ambulansen vet förhoppningsvis inte sitt eget
              bästa. De kan vara styrda, och de kan vara drogpåverkade. Vi ska
              se till att de får något annat att göra så att de inte kommer
              på tanken att ägna sig åt det här. Det förebyggande är alltså
              viktigt här.
            </seg>
          </u>
          <u>
            <seg>
              De personer som däremot ägnar sig åt att attackera och hota polis
              eller andra myndigheter av helt andra skäl, det vill säga grov
              organiserad brottslighet, måste mötas med något annat. Om den
              tidigare gruppen, de unga, ska mötas med en fast lovikkavante
              i nackskinnet ska de andra mötas med en stålhandske där det bara
              är inkapacitering och lång rehabilitering som räknas. Det är en
              reflektion på detta.
            </seg>
          </u>
          <u>
            <seg>
              Jag tycker att vi kan stifta dessa lagar nu. Vi kommer att trycka
              på knapparna nu i eftermiddag, och då gäller det här från årsskiftet.
              Men vi behöver också göra annat, för det här är bara symtom på
              den ganska allvarliga utveckling vi kan se i landet och som vi
              liberaler varnar för.
            </seg>
          </u>
          <u>
            <seg>
              Vi har haft en så kallad stämma eller riksmöte – ett landsmöte
              som det heter i Liberalerna – i helgen där vi pratade mycket om
              vikten av att lyfta våra mest utsatta förorter. Då handlar det
              inte bara om polisiära insatser och ordningsvakter, utan det är
              mycket fokus på allt från boendemiljö till att göra insatser av
              social karaktär för de unga människor som gör så här. Man lever
              ju i en mental istid om man kastar sten på brandkåren. Något är
              helt enkelt allvarligt fel.
            </seg>
          </u>
          <u>
            <seg>
              Jag ska göra en reflektion efter mycket bra inlägg från utskottets
              ledamöter. Man tänker på att vi hela tiden måste göra sådana här
              detaljerade förändringar. Men det borde vara givet, herr talman,
              att man inte kastar sten på någon människa. Man kastar faktiskt
              inte sten på någon annan levande varelse.
            </seg>
          </u>
          <u>
            <seg>
              Men den rättstradition som vi har i det här landet – vi vilar
              på den kon ­ tinentaleuropeiska och nordiska rätten där legalitetsprincipen
              kräver att vi ska visa exakt varje rekvisit i skärpande riktning
              – gör att vi måste göra den lagstiftningsprodukt som vi jobbar
              med nu. Det är alltså detta betän ­ kande och det vi talade om
              tidigare i dag. Men i grunden borde vi fundera på att ha en form
              där det blir helt självklart att en domstol kan se detta. Det
              är ändå en svaghet i vårt rättssystem, vill jag säga, att det
              är mycket all ­ varligare varför saker görs – vad bakgrunden är,
              vad syftet är med att begå ett brott. Då skulle detta lösa sig
              självt. Nu kommer vi tillbaka till att det är grova brott, det
              är synnerligen grova brott, det är ringa brott, det är mitt ­
              emellanbrott, och så är det olika straffskalor, allt för att vi
              hela tiden vill skärpa detta. Man blir ju – jag höll på att säga
              galen, herr talman, men det är ett dåligt ord – upprörd när man
              tar del av hur sakta det går att nå framåt.
            </seg>
          </u>
          <u>
            <seg>
              Nu har vi dock den rättstradition vi har och får gilla läget.
              Men vi behöver ha en bred debatt om hur den framtida svenska straffrätten
              ska se ut, inte minst i en kontext där vi alltmer integreras dels
              i Norden, dels i hela Europa. Där kommer vår rättstradition att
              vara under ständig förändring. Det har den varit i 2 000 år, och
              det kommer den att vara i några tusen år till. Då kommer detta
              att lösas på andra sätt, det är jag fullständigt övertygad om.
            </seg>
          </u>
          <u>
            <seg>
              Med den lilla filosofiska utläggningen om den kontinentaleuropeiska
              rätten, herr talman, vill jag yrka bifall till utskottets förslag,
              inte minst vad gäller tillkännagivandena.
            </seg>
          </u>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 16.)
          </note>
          <note>
            § 6 Ny lag om Säkerhetspolisens behandling av personuppgifter
          </note>
          <note>
            Justitieutskottets betänkande 2019/20:JuU9
          </note>
          <note>
            Ny lag om Säkerhetspolisens behandling av personuppgifter (prop.
            2018/19:163 )
          </note>
          <note>
            föredrogs.
          </note>
          <u>
            <seg>
              Talmannen konstaterade att ingen talare var anmäld.
            </seg>
          </u>
          <note>
            (Beslut fattades under § 16.)
          </note>
          <note>
            § 7 Skärpta straffrättsliga sanktioner mot företag
          </note>
          <note>
            Justitieutskottets betänkande 2019/20:JuU10
          </note>
          <note>
            Skärpta straffrättsliga sanktioner mot företag (prop. 2018/19:164
            )
          </note>
          <note>
            föredrogs.
          </note>
          <note type="speaker">
            Anf. 41 LINDA WESTERLUND SNECKER (V):
          </note>
          <u>
            <seg>
              Herr talman! Ekonomisk brottslighet är ett allvarligt samhällsproblem
              som spänner från brott som sker av misstag till planerade upplägg
              med vinningssyfte. Årligen försvinner enorma summor från samhället
              i skatter och avgifter, pengar utbetalas till personer och företag
              på felaktiga grunder och seriösa företag tvingas konkurrera på
              en snedvriden marknad.
            </seg>
          </u>
          <u>
            <seg>
              Det är viktigt med enkla och tydliga regler för företag, framför
              allt när det kommer till upphandlingsområdet. Där ska dörrar stängas
              för skattefusk, felaktiga utbetalningar och svartjobb. Alltför
              många företag har använts som brottsverktyg och fejkat till sig
              upphandlingar som sedan aldrig levereras. Ordning och reda, kollektivavtal
              och sjysta villkor är grunden för företag som gör rätt för sig.
            </seg>
          </u>
          <u>
            <seg>
              Det blir enligt Ekobrottsmyndigheten allt vanligare att grovt
              kriminella startar företag vars enda affärsidé vilar på att begå
              ekonomisk brottslighet. Gränsen mellan den kriminella världen
              och det etablerade näringslivet börjar suddas ut. Aktiebolag är
              den allra mest gynnsamma formen för att kun ­ na utföra brottslighet.
              Av 100 nya företag som startas i Sverige används 7 enbart för
              att begå brott.
            </seg>
          </u>
          <u>
            <seg>
              Det är viktigt att få stopp på kriminella företag. Därför måste
              dessa brott prioriteras högre. Kravet på aktiekapital måste höjas
              och revisionsplikt för mindre aktiebolag införas. Vi måste också
              ha en uppdaterad strategi mot ekonomisk brottslighet.
            </seg>
          </u>
          <u>
            <seg>
              I det här ärendet stöder Vänsterpartiet i stora delar regeringens
              proposition, men vi har lämnat in ett särskilt yttrande om hur
              vi vill stoppa brott mot vårt gemensamma välfärds- och skattesystem.
            </seg>
          </u>
          <note type="speaker">
            Anf. 42 JOHAN PEHRSON (L):
          </note>
          <u>
            <seg>
              Herr talman! Detta betänkande är kanske enigt, men det är inte
              alltid helt självklart att man med en väldig tydlighet ska jaga
              den kriminalitet som gömmer sig bakom aktiebolagens fasad i syfte
              att dränera vårt samhälle på våra gemensamma resurser, skaffa
              sig fördelar, konkurrera ut andra duktiga entreprenörer och håva
              in rikligt med pengar i stället för att ägna sig åt hederligt
              arbete.
            </seg>
          </u>
          <u>
            <seg>
              Jag vill här bara understryka att Liberalerna är väldigt glada
              över att vi har nått upp till en sådan här nivå på straffskärpning.
              För finansiella institut som ägnar sig åt penningtvätt åt ryska
              oligarker och vapenhandlare – ja, de kan hålla på med det mesta
              – stiger nu sanktionsavgiften vid en samlad bedömning från 10
              miljoner till 500 miljoner. Det, vill jag understryka, är en straffskärpning
              som markerar allvaret. Det är glädjande att hela riksdagen så
              här 2019 har piggat på sig och inser att vi bara kan jaga den
              ekonomiska brottsligheten genom att sätta åt själva bolagen. Det
              ska svida när man ägnar sig åt grov brottslighet.
            </seg>
          </u>
          <note>
            Överläggningen var härmed avslutad.
          </note>
          <note>
            (Beslut fattades under § 16.)
          </note>
          <note>
            § 8 Skatteregler för tjänstepensionsföretag
          </note>
          <note>
            Skatteutskottets betänkande 2019/20:SkU5
          </note>
          <note>
            Skatteregler för tjänstepensionsföretag (prop. 2018/19:161)
          </note>
          <note>
            föredrogs.
          </note>
          <u>
            <seg>
              Talmannen konstaterade att ingen talare var anmäld.
            </seg>
          </u>
          <note>
            (Beslut fattades under § 16.)
          </note>
          <note>
            § 9 Rätt till utbildning i förskoleklass för barn till beskickningsmedlemmar
            från tredjeland
          </note>
          <note>
            Utbildningsutskottets betänkande 2019/20:UbU6
          </note>
          <note>
            Rätt till utbildning i förskoleklass för barn till beskickningsmedlemmar
            från tredjeland (prop. 2018/19:166)
          </note>
          <note>
            föredrogs.
          </note>
          <u>
            <seg>
              Talmannen konstaterade att ingen talare var anmäld.
            </seg>
          </u>
          <note>
            (Beslut fattades under § 16.)
          </note>
          <note>
            § 10 En ny beteckning för kommuner på regional nivå och vissa
            frågor om regionindelning
          </note>
          <note>
            Konstitutionsutskottets betänkande 2019/20:KU3
          </note>
          <note>
            En ny beteckning för kommuner på regional nivå och vissa frågor
            om regionindelning (prop. 2018/19:127 delvis och prop. 2018/19:162
            delvis)
          </note>
          <note>
            föredrogs.
          </note>
          <note type="speaker">
            Anf. 43 PER-ARNE HÅKANSSON (S):
          </note>
          <u>
            <seg>
              Herr talman! Det kan tyckas som en närmast självklar sak att
              det som under flera år i praktiken kallats regioner nu äntligen
              ska kunna lagstadgas som detsamma. Samtidigt är det i ett historiskt
              perspektiv en betydelsefull händelse för svenskt samhällsliv.
              Landstingen har sedan generationer tillbaka varit ett begrepp.
              De infördes i 1862 års kommunreform som en dåtida, ganska omfattande
              decentraliseringsreform. Redan under medeltiden lär det ha funnits
              landsting, då som benämning på de högsta beslutande organen i
              landskapen – inte att förväxla med länen.
            </seg>
          </u>
          <u>
            <seg>
              Det förslag som nu tagits fram under en mycket ingående process
              och diskussion, inte minst utifrån lokala och regionala initiativ
              på vägen, utgår från förutsättningar som gäller i dag och utmaningar
              kring framtiden utifrån vad som krävs i fråga om kommunikationer,
              arbetsmarknad och samlade resurser till sjukvård och service.
            </seg>
          </u>
          <u>
            <seg>
              Enligt det förslag från regeringen som vi i dag har att ta ställning
              till ändras den hittillsvarande beteckningen landsting till region.
              Det innebär, herr talman, en rad förändringar inom en rad områden.
              I handlingarna finns förslag på 161 olika lagändringar med anledning
              av denna förändring. I många fall är ändringarna av redaktionellt
              slag. Men de innefattar också ändring i tryckfrihetsförordningen,
              varför den så som grundlagsfråga föreslås som vilande.
            </seg>
          </u>
          <note>
            Två lagtekniska samordningar har också skett med utbildningsutskottet
            respektive försvarsutskottet i fråga om regeringens förslag till
            ändringar i lagen om ansvar för god forskningssed och prövning
            av oredlighet i forskning respektive i skyddslagen.
          </note>
          <u>
            <seg>
              I betänkandet föreslås ett tillkännagivande. Jag vill för min
              del, herr talman, yrka bifall till den reservation som Socialdemokraterna,
              Miljöpartiet och Vänsterpartiet har lagt fram. Med hänvisning
              till regeringens förslag vill jag framhålla att det ska krävas
              särskilda skäl för beslut om en ändring i landstings- eller regionindelningen
              mot en berörd regions vilja.
            </seg>
          </u>
          <u>
            <seg>
              Även när det gäller övriga förslag till ändringar delar jag regeringens
              överväganden och förslag.
            </seg>
          </u>
          <u>
            <seg>
              I den motion från Sverigedemokraterna som nu tycks få stöd av
              flera betonas att den regionala gränsdragningen inte enbart handlar
              om effektiv förvaltning utan också om demokratisk legitimitet.
              Därför ska det enligt motionären krävas synnerliga, inte särskilda,
              skäl för att kunna ändra på denna indelning.
            </seg>
          </u>
          <u>
            <seg>
              Det finns vad jag kan se inga skäl att ställa dessa två begrepp,
              effektivitet och demokrati, mot varandra i detta fall. Särskilda
              skäl är , som jag ser det, en tillräckligt stark formulering.
              Den demokratiska förankringen är självklart av stor vikt och tillgodoses
              genom det liggande förslaget.
            </seg>
          </u>
          <u>
            <seg>
              Staten har, vilket kan betonas i sammanhanget, ett övergripande
              ansvar för landet och behöver anlägga ett brett perspektiv. Så
              har det också, för att hänvisa till motionen, varit i ett historiskt
              perspektiv. Långsiktigt handlar det om tillgänglighet till en
              väl fungerande vård och service, gemensamt finansierad av samtliga
              invånare och med ett starkt samarbete med kommunerna i regionen.
              Den indelning som nu görs ska ha en hållbarhet över tid.
            </seg>
          </u>
          <u>
            <seg>
              Det finns som jag ser det skäl att ha olika bestämmelser om befolkningens
              synpunkter vid ändringar i regionindelningen i förhållande till
              ändringar i kommunindelningen. Regionindelningen är beroende av
              länsindelningen, vilket framgår av kommunallagen, där det står
              att varje region ska omfatta ett län om inte något annat är föreskrivet.
            </seg>
          </u>
          <u>
            <seg>
              Perspektivet bör vara att hela Sverige, vilket ofta brukar betonas,
              ska leva och utvecklas. Sjukvård, hälsovård, kollektivtrafik och
              regional utveckling ska finnas tillgänglig och fungera på bästa
              möjliga sätt. Oavsett vilken landsända eller kommun man utgår
              ifrån är detta ett ansvar att betona i detta sammanhang.
            </seg>
          </u>
          <u>
            <seg>
              Regionerna är de största enskilda arbetsgivarna i Sverige, och
              det i sig innebär också ett ansvarstagande att väga in när vi
              ser på långsiktigheten.
            </seg>
          </u>
          <u>
            <seg>
              I sammanhanget kan också nämnas de diskussioner som förs av olika
              partier kring huvudmannaskap för både sjukvård och skola framöver.
              Det är också frågor som kan ställas på sin spets i denna diskussion.
            </seg>
          </u>
          <u>
            <seg>
              Herr talman! Det har gått över 20 år sedan den första regionen
              bildades i Sverige. För egen del tillhörde jag då, i en annan
              roll, tillskyndarna av denna förändring. Då handlade det om att
              Skånes tre landsting blev Region Skåne. I samma skede beslutade
              också staten att slå samman länsstyrelserna i Kristianstads län
              och Malmöhus län till ett gemensamt län. Det var det första initiativet
              till regionbildande i Sverige, och sedan dess har numera alla
              landsting tagit samma steg. En del har slagits ihop med andra
              närliggande landsting, andra har valt att kalla sig regioner men
              har kvar samma gränser som landstingen utgjort. Nu har vi till
              exempel Västra Götalandsregionen – en sammanslagning av flera
              – Region Gotland, Region Dalarna och Region Halland med flera.
            </seg>
          </u>
          <u>
            <seg>
              När regionerna har tagit form har det skett utifrån engagemang
              och intresse från kommunala och lokala krafter. Gränser som uppfattats
              som hinder för människor i vardagen när det gällt jobb, skola
              och handel har anpassats efter nya förutsättningar. Den regionala
              utvecklingen har betonats. Kollektivtrafiken och samarbetet mellan
              kommuner, näringsliv och akademi har kanske varit den mest påtagliga
              förändringen.
            </seg>
          </u>
          <u>
            <seg>
              Samverkan och samarbete också med länsstyrelsen är av stor vikt
              och kan lyftas fram.
            </seg>
          </u>
          <u>
            <seg>
              Vi kan i ett europeiskt perspektiv också notera att regionernas
              Europa har blivit en realitet. Här kan svenska regioner medverka
              ytterligare i ut ­ vecklings- och tillväxtarbete. Det kan handla
              om industrietableringar, tur ­ ism, akademi och forskning. Vi
              kan också väga in möjligheter till gräns ­ överskridande samarbetsorgan
              – där har ju regionerna varit pådrivande – med till exempel svensk-danskt,
              svensk-norskt eller svensk-finskt per ­ spektiv.
            </seg>
          </u>
          <u>
            <seg>
              Herr talman! Helhetssynen är av stor vikt. Den kraft och utvecklingspotential
              som finns i varje ort, kommun eller landsdel ska tas till vara
              på b ästa sätt.
            </seg>
          </u>
          <u>
            <seg>
              Genom den reservation som jag har yrkat bifall till här tillgodoses
              detta perspektiv med den långsiktiga hållbara utvecklingen som
              rättesnöre.
            </seg>
          </u>
          <note>
            (Applåder)
          </note>
          <note type="speaker">
            Anf. 44 ERIK OTTOSON (M):
          </note>
          <u>
            <seg>
              Herr talman! Tack, Per-Arne Håkansson, för ett intressant anförande
              med mycket information men där vi väl kanske inte håller med varandra
              helt och hållet!
            </seg>
          </u>
          <u>
            <seg>
              Jag vill börja med att yrka bifall till förslaget i betänkandet
              så som det ligger på kammarens bord i dag. Anledningen är att
              jag anser, och vi anser, att det är viktigt att den lokala självstyrelsen
              som vi har i det här landet genom kommuner och regioner också
              bygger på initiativ som kommer underifrån.
            </seg>
          </u>
          <u>
            <seg>
              Kollegan som kommer från Socialdemokraterna lyfter fram begreppen
              särskilda skäl kontra synnerliga skäl när det gäller huruvida
              man ska kunna gå emot en regions vilja att slås samman med en
              grannregion. Samtidigt är det viktigt att lyfta fram perspektivet
              att det här inte handlar om att för ­ hindra lokala initiativ
              underifrån som vill skapa synergier och samverkan tillsammans
              med angränsande regioner, utan det handlar om att skapa vä ­ sentliga
              och viktiga förhinder för en statlig makt att gå in gentemot regio
              ­ ner och ovanifrån påtvinga dessa att slå sig samman trots att
              folket i det berörda området inte vill detta.
            </seg>
          </u>
          <u>
            <seg>
              Begreppet särskilda skäl låter som en ganska hård formulering.
              Särskilda skäl tror jag i vardagligt tal upplevs som ganska tydligt.
              Men vi vet samtidigt att särskilda skäl inte ens kommer i närheten
              av begreppet synnerliga skäl. Därför beslutade också konstitutionsutskottet
              att i det här betänkandet lägga fram ett förslag till tillkännagivande
              till regeringen.
            </seg>
          </u>
          <u>
            <seg>
              Det är mycket riktigt så att konstitutionsutskottet tidigare
              har gjort ett tillkännagivande i ungefär samma fråga och som regeringen
              nu anser vara tillgodosett, alltså inte bara hanterat eller bemött
              utan tillgodosett. Skälet till att man anser att det är tillgodosett
              skulle jag vilja hävda är att konstitutionsutskottet i sitt arbete
              använder ett återhållsamt och verserat språk där man på ett sakligt
              sätt beskriver vad som är önskemålet. Det kräver dock att den
              regering som läser detta och ska ta till sig det och sedan återkomma
              till kammaren och riksdagen med förslag som tillgodoser ett tillkännagivande
              också ser språket som ett återhållsamt språk och att man också
              läser den beskrivande texten om bakgrunden till ett tillkännagivande
              för att förstå intentionerna.
            </seg>
          </u>
          <u>
            <seg>
              Här blir det tydligt, herr talman, att regeringen har läst tillkännagivandetexten
              och gjort den absolut mest sparsamma tolkningen av vad den kan
              tänkas innebära och ändå återkommer till riksdagen med ett förslag
              som inte tillgodoser intentionerna i tillkännagivandet, om än
              kanske den exakta ordalydelsen.
            </seg>
          </u>
          <u>
            <seg>
              Därför är det viktigt, herr talman, att riksdagen i det här skedet
              förtydligar för regeringen att även om konstitutionsutskottet
              har ett återhållsamt språk är det inte ett språk som man kan ta
              lättvindigt. Därför blir det nu från vår sida ett förslag till
              ett tydligare tillkännagivande om att det i lagstiftningen för
              sammanslagning av regioner i allt väsentligt ska vara sam ­ ma
              regelverk som för kommuner.
            </seg>
          </u>
          <u>
            <seg>
              Skälen till detta är uppenbara. En statlig makt ska inte ha möjligheten
              att tvinga samman kommuner – så är det redan i dagsläget – om
              det inte föreligger synnerliga skäl. Detsamma bör vara tillämpligt
              på regioner.
            </seg>
          </u>
          <u>
            <seg>
              Vikten av folkomröstningar måste betonas i just detta skede.
              Folkomröstningar är i det här sammanhanget ett viktigt sätt för
              den lokala befolkningen att ge uttryck för hur de anser att den
              lokala självstyrelsen ska ta sig uttryck och hur den ska vara
              utformad.
            </seg>
          </u>
          <u>
            <seg>
              Hårresande exempel på idéer från den centrala statsmakten och
              reger ­ ingen har torgförts tidigare i denna process, till exempel
              Region Norrland där fritidspolitiker i Kiruna förväntas resa till
              kvällsmöten i Sundsvall för att kunna utöva sin roll som företrädare
              av befolkningen i den lokala valkretsen och idéer där man skulle
              behöva göra ytterligare stora förändringar mot den lokala viljan
              för att tillgodose statsmaktens eget önskemål om hur man själv
              skulle vilja organisera sig.
            </seg>
          </u>
          <u>
            <seg>
              Herr talman! Jag tror att det ligger närmare till hands om man
              vill omorganisera staten att man börjar med att se över hur staten
              kan göra detta utan att för den sakens skull köra över lokal folkvilja
              om hur man vill organisera det lokala självstyret. Det är en viktig
              del av vårt styrelseskick att det finns förutsättningar för den
              lokala folkviljan att få genomslag i arbetet med hur vår lokala
              välfärd ska utvecklas genom kommuner och regioner.
            </seg>
          </u>
          <u>
            <seg>
              Många viktiga förbättringar, synergier och samarbeten har tillkommit
              genom underifrånperspektivet. Föregående talare beskrev hur han
              själv varit tillskyndare av detta, och jag skulle vilja påstå
              att jag också i min roll som kommunal företrädare i ett tidigare
              politiskt liv har varit tillskyndare av samarbete och sammanhållning.
            </seg>
          </u>
          <u>
            <seg>
              Jag kommer från en kommun, Huddinge, där diskussionen om att
              dela kommunen är ständigt levande och där vi har haft flera folkomröstningar
              på temat. Vissa anser att det skulle leda till ett bättre lokalt
              folkstyre. Jag har personligen varit av en annan uppfattning,
              och det har också befolkningen i Huddinge varit.
            </seg>
          </u>
          <u>
            <seg>
              Folket vill inte vid varje givet tillfälle bryta sönder organisatoriska
              strukturer till mindre delar. Om man har övertygande argument
              och kan övertyga den lokala befolkningen om att det är rätt att
              slå samman och samarbeta mer över ett större geografiskt område
              ska det såklart inte finnas några stora hinder för detta. Men
              en regering ska inte lättvindigt eller ens med särskilda skäl
              kunna tvinga fram en sammanslagning av regioner. Det, herr talman,
              ska kunna ske av synnerliga skäl.
            </seg>
          </u>
          <u>
            <seg>
              Slutligen tycker jag att det finns anledning att begrunda det
              sätt på vilket detta har kommit till riksdagens bord. Om man var
              mer misstänksam än jag själv skulle man kunna anta att det har
              gjorts försök att gömma undan denna ganska väsentliga förändring
              med fina formuleringar i en tjock proposition för att den ska
              kunna glida genom riksdagen obemärkt. Jag kan konstatera att om
              man försöker dribbla bort riksdagen på det viset får man räkna
              med att riksdagen gör mål köksvägen, likt Peter Forsberg.
            </seg>
          </u>
          <note type="speaker">
            Anf. 45 PER SÖDERLUND (SD):
          </note>
          <u>
            <seg>
              Herr talman! Jag börjar med att yrka bifall till konstitutionsutskottets
              betänkande KU3. Mycket har redan sagts i detta ärende, och föregående
              talare var vältalig och framförde även våra åsikter på ett bra
              sätt.
            </seg>
          </u>
          <u>
            <seg>
              Herr talman! Betänkandet gäller en stor mängd lagar, men jag
              tänker också, som föregående talare till stor del har gjort, uppehålla
              mig vid indelningslagen en stund. Sveriges regionala och kommunala
              indelningar handlar ofta om historiska gränsdragningar och gemenskaper
              som har ska ­ pats under hundratals år och därför har en stark
              folklig förankring. Gränsdragningarna handlar alltså inte enbart
              om effektiv förvaltning utan också till stor del om demokratisk
              legitimitet. Det är därför viktigt att indelningsförändringar
              har så bred acceptans som möjligt hos den befolkning som berörs
              av dem.
            </seg>
          </u>
          <u>
            <seg>
              I regeringens förslag är invånarnas och regionernas inflytande
              dess ­ värre mindre vid ändringar i regionindelningar än vid ändringar
              i kommunindelningar. Vi är därför mycket glada att en utskottsmajoritet
              har kunnat landa i en gemensam skrivning om att de ändringar i
              indelningslagen som regeringen föreslår är ett steg i rätt riktning
              när det gäller att beakta befolkningens synpunkter men att de
              inte riktigt räcker hela vägen.
            </seg>
          </u>
          <u>
            <seg>
              Trots att förändringar i regionindelningen kan påverka människors
              vardag lika mycket som förändringar i kommunindelningen finns
              det nämligen fortfarande betydande skillnader mellan bestämmelserna
              om att inhämta och beakta befolkningens synpunkter i regeringens
              förslag. Bland annat ska särskild hänsyn tas till befolkningens
              önskemål och synpunkter vid ändringar i kommunindelningen, något
              som vi anser bör vara fallet även då ändringar i regionindelningen
              är aktuella.
            </seg>
          </u>
          <u>
            <seg>
              När det finns skäl ska det i samband med utredningen av en indel
              ­ ningsändring för kommuner göras en särskild undersökning om
              befolk ­ ningens inställning till ändringen. Undersökningen kan
              göras genom en omröstning, en opinionsundersökning eller ett liknande
              förfarande.
            </seg>
          </u>
          <u>
            <seg>
              Vid ändringar i kommunindelningen ska också särskild hänsyn tas
              till önskemål och synpunkter från den eller de kommuner som närmast
              berörs av ändringen. Om dessa kommuner motsätter sig den ändrade
              indelningen krävs synnerliga skäl för att ändringen ska kunna
              beslutas och genomföras.
            </seg>
          </u>
          <u>
            <seg>
              Vid en ändring i regionindelning ska det däremot räcka med särskilda
              skäl, enligt regeringens förslag, alltså en betydligt mildare
              formulering. Sverigedemokraterna menar att det ska krävas synnerliga
              och inte enbart särskilda skäl även för att ändra på regionindelningen
              mot en regions vilja.
            </seg>
          </u>
          <u>
            <seg>
              Herr talman! Utskottet anser att regeringen bör återkomma till
              riksda ­ gen med förslag till bestämmelser om att inhämta och
              beakta olika syn ­ punkter vid ändringar i regionindelningen så
              att de i allt väsentligt motsva ­ rar de bestämmelser som gäller
              vid ändringar i kommunindelningen. Det är en uppfattning som vi
              delar, och vi är väldigt glada att en utskottsmajo ­ ritet har
              nått fram till den slutsatsen. Det blir en garanti för att fram
              ­ tida förändringar i regionindelningen kommer att ha ett större
              folkligt stöd.
            </seg>
          </u>
          <note>
            (Applåder)
          </note>
          <note>
            I detta anförande instämde Matheus Enholm (SD).
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 16.)
          </note>
          <note>
            § 11 Digitaliserade hyresförhandlingar
          </note>
          <note>
            Civilutskottets betänkande 2019/20:CU4
          </note>
          <note>
            Digitaliserade hyresförhandlingar (prop. 2019/20:8)
          </note>
          <note>
            föredrogs.
          </note>
          <u>
            <seg>
              Talmannen konstaterade att ingen talare var anmäld.
            </seg>
          </u>
          <note>
            (Beslut fattades under § 16.)
          </note>
          <note>
            § 12 Avtal om politisk dialog och samarbete mellan Europeiska
            unionen och dess medlemsstater, å ena sidan, och Republiken Kuba,
            å andra sidan
          </note>
          <note>
            Utrikesutskottets betänkande 2019/20:UU3
          </note>
          <note>
            Avtal om politisk dialog och samarbete mellan Europeiska unionen
            och dess medlemsstater, å ena sidan, och Republiken Kuba, å andra
            sidan (prop. 2018/19:156)
          </note>
          <note>
            föredrogs.
          </note>
          <note type="speaker">
            Anf. 46 MARKUS WIECHEL (SD):
          </note>
          <u>
            <seg>
              Herr talman! I dag debatterar vi som bekant ratificeringen av
              det omdiskuterade EU–Kuba-avtalet. Det sker i en tid då vi firar
              30-årsdagen av Berlinmurens fall och Europarådets 70-åriga samarbete
              för att främja demokrati, mänskliga rättigheter och rättsstatsutveckling.
            </seg>
          </u>
          <u>
            <seg>
              Herr talman! Det blir därför en aning märkligt att samtidigt
              stå här med vetskapen att en riksdagsmajoritet, i strid med vad
              flera av de kanske allra främsta människorättsförsvararna från
              Kuba vill se, önskar bifalla avtalet med Kubas djupt odemokratiska
              kommunistregim. Det är ett avtal där den politiska oppositionen
              aktivt har hållits utanför.
            </seg>
          </u>
          <u>
            <seg>
              Borde vi inte i stället lite extra minnas varför vi står här
              i demokratins tjänst? Borde vi inte stå fast vid att vi ska kämpa
              för den demokrati som för oss är så självklar men som för många
              människor runt om i världen, inklusive kubanerna, är långt ifrån
              någon självklarhet?
            </seg>
          </u>
          <u>
            <seg>
              Det är sällan jag använder mig av politiska motståndares ord
              och citerar dem från talarstolen, men jag tänkte att det nu var
              dags. ”Vår demokratioffensiv kommer att märkas i all vår utrikespolitik.
              Det handlar om att ge stöd och näring överallt där demokratin
              kan växa och vara kritiska när den utarmas. ” Ni känner säkert
              igen orden. De kommer från Margot Wallström och är en del av regeringens
              utrikesdeklaration 2019.
            </seg>
          </u>
          <u>
            <seg>
              Det är fina ord, men en dag som denna betyder de uppenbarligen
              ingenting. Regeringen väljer att tillsammans med Vänsterpartiet
              och, förvånande nog, även Moderaterna ignorera de varningar vi
              hört från exilkubaner och människorättsförsvarare. Man väljer
              att ratificera ett avtal som saknar krav på förändring, och samtidigt
              legitimerar man den kubanska kommunistregimens förtryck. Dessutom
              har den politiska oppositionen som sagt hållits utanför detta
              avtal. Ändå väljer man att gå vidare.
            </seg>
          </u>
          <u>
            <seg>
              Herr talman! Kubanska journalister, oppositionsbildare och andra
              som har nyttjat den yttrandefrihet som i vår del av världen är
              självklar får finna sig i precis samma förhållanden som tidigare.
              Och ännu har vi inte sett något tecken på att diktaturen kommer
              att frige landets alla politiska fångar. De öppet kritiska rösterna
              kan dessutom bara verka utanför Kuba, just på grund av den censur
              som råder i landet.
            </seg>
          </u>
          <u>
            <seg>
              I och med att förhandlingarna inleddes såg vi också hur EU-kritiken
              mot Kuba i många fall tystnade. Denna tystnad betyder knappast
              att det kubanska folket eller olika människorättsförsvarare har
              befriats från det statssanktionerade kubanska förtrycket. Den
              kubanska säkerhetstjänsten har tvärtom trappat upp detta förtryck.
              Kubas medborgare är till följd av landets censur fortfarande hänvisade
              till kubanska medier, styrda av kommunistpartiet, för att få information.
            </seg>
          </u>
          <u>
            <seg>
              Den kubanska nationalförsamlingen har som bekant antagit en ny
              kon ­ stitution. Man hade kunnat förvänta sig att detta skulle
              innebära radikala förändringar bland annat för att EU-avtalet
              skulle kunna godkännas och för att främja den demokratiska utvecklingen.
              Men så blev det inte. I stället ser vi att den inte skiljer sig
              nämnvärt från den tidigare konstitutionen. Vi ser hur den bekräftar
              enpartistyret på Kuba. Det finns med andra ord inga tecken på
              en demokratisk utveckling, och det hopp om en positiv utveck ­
              ling i närtid som många hade för några år sedan kan betraktas
              som bort ­ blåst.
            </seg>
          </u>
          <u>
            <seg>
              Att godkänna detta avtal innebär således också att vi ger den
              kommunistiska enpartistaten legitimitet samtidigt som garantierna
              för Kubas demokratikämpar uteblir. Hur detta är i linje med regeringens
              utrikesdeklaration i år är något jag har frågat mig under lång
              tid inför denna debatt. Hur kan man få detta att gå ihop med uttalandena
              i utrikesdeklarationen?
            </seg>
          </u>
          <u>
            <seg>
              Vi vet därmed att det kubanska kommunistpartiets inskränkningar
              av yttrande ‑ , press- och organisationsfriheten enkelt kan fortsätta.
              Detta råkar bara vara det bästa sättet för dem att förhindra kubanska
              demokratiaktivisters kamp för förändring. Det kommer att fortsätta.
              Vi vet det. De har inte visat några tecken på att det kommer att
              förändras.
            </seg>
          </u>
          <u>
            <seg>
              Av denna anledning är jag stolt över att Sverigedemokraterna
              tillsammans med några ledamöter från Kristdemokraterna motsatte
              sig förslaget redan i Europaparlamentet. Därför är det också med
              nöje som jag här i riksdagen yrkar bifall till reservationen och
              därmed avslag på ratificeringen. Detta är ett kravlöst och ihåligt
              avtal.
            </seg>
          </u>
          <note type="speaker">
            Anf. 47 KERSTIN LUNDGREN (C):
          </note>
          <u>
            <seg>
              Herr talman! Det avtal som vi nu diskuterar har värkt fram under
              lång tid. Sedan 2014, då det började föras diskussioner mellan
              EU och den kubanska ledningen om ett nytt avtal, har en hel del
              hänt.
            </seg>
          </u>
          <u>
            <seg>
              Grunden till att man inledde denna process var att vi alla såg
              att en förändring verkade ske. En öppning verkade vara på gång.
              Vi kunde höra att man under 2010-talet helt plötsligt skulle få
              använda mobiltelefoner. Var det kanske 2014 som man fick tillåtelse?
              Man fick även möjlighet att ringa bortom sitt eget land. Det öppnades
              upp för lokala ekonomiska verksamheter. Man fick möjlighet att
              åtminstone inom vissa ramar starta egna företag. Det fanns hopp
              om en ny utveckling även på Kuba.
            </seg>
          </u>
          <u>
            <seg>
              Herr talman! Vi hade sett att Europa förändrades efter Berlinmurens
              fall. Vi trodde såklart att vi skulle få se en fortsättning här.
              Men i stället har vi sett något annat. Vi har sett hur den kubanska
              kommunistiska ledningen har bekräftat sin makt och skrivit in
              den i konstitutionen som icke reversibel, det vill säga något
              som inte går att förändra. Man har genom en ganska kort process
              tagit fram en ny konstitution som också tydliggör att alla avtal
              i det multilaterala systemet bara gäller i den mån de överensstämmer
              med den kubanska tolkningen. I annat fall gäller inga avtal.
            </seg>
          </u>
          <u>
            <seg>
              Den uttolkning eller omtolkning som vi nu ser pågå i många länder
              och regimer och hos många ledare i den alltmer auktoritära värld
              som vi lever i är något som vi måste vara vaksamma inför och se
              upp med. Vi får inte skapa en Potemkinkuliss för aktörer och regimer
              som avser att omtolka och förändra de multilaterala system som
              vi har ställt oss bakom och skrivit under. Vi vet ju att de har
              varit avgörande för utvecklingen i världen under tiden efter andra
              världskriget.
            </seg>
          </u>
          <u>
            <seg>
              När jag då i regeringens proposition läser att ”avtalet innehåller
              bestämmelser om grundvalar för relationerna såsom respekt för
              demokrati, de mänskliga rättigheterna och rättsstatsprincipen”
              ser jag inte, herr talman, var man hämtar underlaget för sådana
              skrivningar. Det kan inte vara i den nya kubanska konstitutionen,
              som antagits under innevarande år.
            </seg>
          </u>
          <u>
            <seg>
              Regeringen bedömer också att ”avtalet stärker EU:s och Sveriges
              möjligheter att främja en demokratisk utveckling och värna om
              mänskliga rättigheter på Kuba”. Från vår utgångspunkt är det viktigt
              med politisk dialog, herr talman. Men man ska vara tydlig med
              vad den politiska dialogen handlar om. Man får inte skapa en Potemkinkuliss
              för något som inte finns.
            </seg>
          </u>
          <u>
            <seg>
              Mot denna bakgrund hade vi gärna sett att riksdagen inte ratificerar
              detta avtal, vilket en majoritet nu ser ut att vilja göra. I stället
              borde man ha låtit det vila. Tillsammans med två andra länder
              har vi ännu inte ratificerat avtalet i EU. Vi vet att EU ändå
              agerar som om avtalet i princip gäller. Men så länge det inte
              är ratificerat kan det vara en signal från ett litet land långt
              uppe i norr som hävdar mänskliga rättigheter, demokrati och rättsstatens
              principer om att vi här vill se en annan utveckling.
            </seg>
          </u>
          <u>
            <seg>
              Detta borde vara en linje för den svenska regeringen, såvida
              vi inte ratificerar detta i dag, men också för EU och EU-kommissionen.
              Vi behöver visa att vi ställer upp för det vi säger om demokrati,
              rättsstat och mänskliga rättigheter enligt de universella tolkningar
              som vi har trott gäller alla. I alla debatter säger vi ju att
              de gäller alla. Uppenbarligen friskriver sig dock andra länder
              och regimer från dem.
            </seg>
          </u>
          <u>
            <seg>
              När 391 kubanska MR-försvarare skrev brev i vilket de framförde
              att de inte tyckte att vi skulle gå vidare med detta hör vi i
              Centerpartiet deras signaler. Vi tycker att regeringen behöver
              visa att den inte bara talar vackert om, i detta fall, mänskliga
              rättigheter utan utnyttjar möjligheten att pressa den kubanska
              regimen och även EU-kommissionen.
            </seg>
          </u>
          <u>
            <seg>
              Vi hade önskat att detta inte hade behandlats nu, utan att det
              hade kunnat få ligga i utrikesutskottets byrålåda under denna
              mandatperiod. Detta ville inte majoriteten, vilket jag beklagar.
              Mot denna bakgrund yrkar jag bifall till det avslagsyrkande som
              finns i betänkandet. Det är inte rätt signal till vare sig de
              kubanska demokrati- och MR-kämparna eller regionens kämpar för
              demokrati och mänskliga rättigheter att nu godkänna avtalet.
            </seg>
          </u>
          <note type="speaker">
            Anf. 48 LARS ADAKTUSSON (KD):
          </note>
          <u>
            <seg>
              Fru ålderspresident! Jag vill inleda med att yrka bifall till
              den gemensamma reservationen om att riksdagen ska avslå regeringens
              proposition om EU–Kuba-avtalet.
            </seg>
          </u>
          <u>
            <seg>
              Det ska självklart välkomnas när steg tas för att stärka politisk
              dialog, men dessa steg får inte tas inom ramen för den kubanska
              diktaturens definition av mänskliga rättigheter.
            </seg>
          </u>
          <u>
            <seg>
              Organisationer som arbetar för frihet och respekt för mänskliga
              rättigheter är sedan länge förbjudna. Av kommunistpartiet betraktas
              de som ett hot mot det kubanska samhället.
            </seg>
          </u>
          <u>
            <seg>
              Detta till trots är bilden på sina håll att Kuba önskar öppna
              upp mot omvärlden och utvecklas i en mer demokratisk riktning.
              Det är en bild som den kubanska regimen har ett intresse av att
              sprida och som vänster- och socialistpartier runt om i omvärlden
              okritiskt för vidare. Inte sällan framhålls det att det blivit
              lättare för kubaner att resa utomlands och att tillgången till
              internet har blivit bättre inom landet. Men det är en ofullständig
              bild. Verkligheten visar att utvecklingen tyvärr går i en helt
              annan riktning.
            </seg>
          </u>
          <u>
            <seg>
              Jag vill nämna några exempel.
            </seg>
          </u>
          <u>
            <seg>
              Fortlöpande vittnar kubanska organisationer om godtyckliga arresteringar,
              trakasserier och fängslanden av människor som samlas för att bilda
              opinion i olika frågor. Ledande oppositionella anser till och
              med att förtrycket har ökat sedan förhandlingarna om Kubaavtalet
              inleddes för några år sedan.
            </seg>
          </u>
          <note>
            Fria och rättvisa val lyser fortfarande med sin frånvaro. Kommunvalet
            i november 2017 genomfördes först efter att alla former av opposition
            hade förbjudits.
          </note>
          <u>
            <seg>
              Den nya konstitution som trätt i kraft under året slår fast att
              kommunistpartiet fortsatt är den överordnade politiska kraften
              i samhället. Kuba som enpartistat består.
            </seg>
          </u>
          <u>
            <seg>
              Här är ytterligare ett exempel: Landets nya president, Díaz-Canel
              , utsågs i en sluten process. Skiftet på presidentposten, som
              skulle bli slutet på Castrostyret, hindrar inte att det även fortsättningsvis
              är Raúl Castro som styr kommunistpartiet, det parti som förbjuder
              politisk opposition.
            </seg>
          </u>
          <u>
            <seg>
              Fru ålderspresident! Kristdemokraterna kommer att rösta nej till
              EU–Kuba-avtalet, dels därför att tydliga krav på den kubanska
              regimen saknas vad gäller mänskliga rättigheter och demokratiska
              reformer, dels därför att den politiska oppositionen har hållits
              helt utanför förhandlingsprocessen.
            </seg>
          </u>
          <u>
            <seg>
              Till detta ska läggas Kubas utrikespolitiska agerande, inte minst
              i rela ­ tion till Venezuela. I det socialistiska experimentet
              under Nicolás Maduro, som lett till en omfattande humanitär katastrof
              och tvingat 4 miljoner venezuelaner på flykt, spelar Kuba en mycket
              aktiv roll.
            </seg>
          </u>
          <u>
            <seg>
              Banden mellan Latinamerikas två socialistiska diktaturer är starka.
              Det gäller inte minst inom militär och underrättelsetjänst. Redan
              under Hugo Chávez kunde Venezuela med hjälp av kubanska militära
              rådgivare bygga en ökänd underrättelsetjänst, som spionerar på
              de egna väpnade styrkorna och förtrycker oliktänkande. Från flera
              håll rapporteras att underrättelsetjänsten använder sig av övergrepp,
              inklusive tortyr.
            </seg>
          </u>
          <u>
            <seg>
              Mot bakgrund av detta är det illa att man i propositionen om
              Kuba ­ avtalet inte nämner kubanernas ansvar för det mänskliga
              lidandet i det havererade Venezuela. I propositionstexten beskrivs
              dessa länder som bundsförvanter, men tyvärr väljer regeringen
              att inte ställa några som helst krav på den kubanska regimen när
              det gäller stödet till Venezuela.
            </seg>
          </u>
          <u>
            <seg>
              Den svenska vänstern, liksom socialdemokratin, har genom åren
              kritiserats för att ha en närmast uppskattande inställning till
              regimen i Havanna. Den tidigare biståndsministern Pierre Schori,
              känd för att hyllande ha beskrivit Fidel Castro som en renässansfurste,
              tillhör dem som möjligen har bländats mest. Så sent som 2015 skickade
              regeringen just honom till Havanna för att inkassera kubanernas
              stöd för den svenska kandidaturen till FN:s säkerhetsråd. Samtidigt
              firades att det då var 40 år sedan Olof Palme hyllade kommunistregimen
              under ett lika omtalat som erbarmligt Kubabesök.
            </seg>
          </u>
          <u>
            <seg>
              Fru ålderspresident! Det är hög tid att göra upp med detta. Det
              är dags att ställa krav på verklig förändring och reformer som
              kommer hela det kubanska folket till del. Handel och utländska
              investeringar har stor betydelse men är inte synonymt med demokrati
              och frihet.
            </seg>
          </u>
          <u>
            <seg>
              Kuba är ett exempel på just detta, och det är mot den bakgrunden
              som den politiska oppositionens tydliga ställningstagande ska
              ses. Så sent som för någon månad sedan, som vi hörde, vädjade
              kubanska människorättsaktivister till oss alla i denna kammare
              att inte godkänna EU:s Kubaavtal.
            </seg>
          </u>
          <u>
            <seg>
              Kristdemokraterna hörsammar detta. Dessvärre ser den rödgröna
              regeringen och Vänsterpartiet ändå ut att kunna samla en majoritet
              bakom förslaget att godkänna avtalet. Det kommer att ske med hjälp
              av Moderaterna. Det är, för att uttrycka sig diplomatiskt, djupt
              beklagligt. Jag tänker inte i dag polemisera mot Moderaternas
              företrädare i den här debatten. Våra partier står varandra nära
              i många frågor. Samtidigt är jag övertygad om att åtskilliga borgerliga
              väljare, inklusive vi i Kristdemokraterna, känner en besvikelse
              över Moderaternas hållning. Den innebär de facto att Sverige försitter
              en historisk chans att handfast påverka det kommunistiska enpartisystem
              som under 60 år plågat det kubanska folket och som tagit livet
              av oskyldiga och låst in åtminstone 20 000 politiska fångar i
              diktaturens mör ­ ka fängelser.
            </seg>
          </u>
          <note type="speaker">
            Anf. 49 FREDRIK MALM (L):
          </note>
          <u>
            <seg>
              Fru ålderspresident! Jag vill börja med att yrka bifall till
              reservationen och avslag på propositionen.
            </seg>
          </u>
          <u>
            <seg>
              I mars 2003 reste jag för andra gången till Havanna för att träffa
              en rad personer som arbetade för demokrati på Kuba. De var alla
              svartlistade av den kommunistiska diktaturen. Deras organisationer
              var förbjudna, deras hem övervakade och deras telefoner avlyssnade.
              Många av dem togs regelbundet till förhör.
            </seg>
          </u>
          <u>
            <seg>
              Där fanns fria bibliotekarier som i sina vardagsrum lånade ut
              böcker till allmänheten, sådan litteratur som kommunisterna förbjudit
              kubanerna att läsa. Där fanns oberoende journalister som rapporterade
              om sådana nyheter och händelser som kommunisterna ville att folket
              aldrig skulle få ta del av. Artiklarna skickades ut ur landet
              och lästes sedan upp i den fria kubanska Miamiradion, som man
              kunde pejla in med kortvåg på Kuba.
            </seg>
          </u>
          <u>
            <seg>
              Där fanns politiker i demokratiska partier – liberaler, konservativa
              och socialdemokrater – som var förbjudna. Där fanns fackföreningsaktivister,
              vars organisationer inte heller var tillåtna, eftersom kommunisterna
              inte tillåter fria fackföreningar.
            </seg>
          </u>
          <u>
            <seg>
              Och där fanns aktivister som med hjälp av namninsamlingar försökte
              mana den kubanska maktapparaten till dialog. De försökte övertyga
              kubaner att trotsa rädslan och våga sätta sin signatur på en lista,
              trots att det kunde innebära att man varken hade arbete eller
              bostad efteråt. Den kubanska demokratirörelsen bestod av dem som
              valt att stanna kvar på ön och arbeta för en demokratisk förändring,
              trots att utsikterna att lyckas såg närmast lönlösa ut.
            </seg>
          </u>
          <u>
            <seg>
              Fru ålderspresident! Just dessa dagar 2003 i mars, när jag befann
              mig i Havanna, inleddes Irakkriget. Hela världens strålkastarljus
              riktades mot den amerikanska invasionen och Bagdad. Snabbt som
              ögat passade den kubanska regimen på att arrestera hela ledningen
              för den kubanska demokratirörelsen. Flera av dem som jag själv
              skulle träffa blev gripna kort före eller kort efter våra möten.
              På nolltid dömdes sedan 75 ledande dissidenter i summariska rättegångar
              till sammanlagt 1 456 år i fängelse.
            </seg>
          </u>
          <u>
            <seg>
              Dessa 75 personer var Liberalernas, Kristdemokraternas, Moderaternas
              och Socialdemokraternas partivänner. Om Kuba hade varit ett fritt
              land hade samma personer besökt EPP-kongressen, S-kongressen och
              Liberala Internationalen.
            </seg>
          </u>
          <u>
            <seg>
              De flesta av de 75 politiska fångarna som greps i mars 2003 tvingades
              av myndigheterna att gå i exil efter att de blivit släppta. Ett
              tiotal personer vägrade landsflykt. De ville stanna kvar i sitt
              hemland och fick därför sitta ytterligare något år i fängelse
              för att sedan avtjäna resten av straffet i hus ­ arrest.
            </seg>
          </u>
          <u>
            <seg>
              Fru ålderspresident! En av de 75 kubanska dissidenter som greps
              2003 var José Daniel Ferrer. Han vägrade att lämna landet efter
              sin frigivning och har därefter gripits av polisen otaliga gånger.
            </seg>
          </u>
          <u>
            <seg>
              I det samarbetsavtal som vi i dag debatterar kommer flera talare
              att hänvisa till den så kallade människorättsdialog som ska hållas
              två dagar per år mellan EU och Kuba. Denna dialog hölls den 2
              oktober i år. Dagen före dialogen greps José Daniel Ferrer på
              Kuba. Han har hållits fängslad sedan dess utan att få veta vad
              han anklagas för. När hans fru träffade honom förra veckan var
              han blåslagen av misshandeln i fängelset och hade tappat många
              kilo i vikt. Det finns ett ord för detta. Det kallas tortyr.
            </seg>
          </u>
          <u>
            <seg>
              Den så kallade dialogen för mänskliga rättigheter är Europeiska
              unionens förevändning för att kunna hävda att det finns ett människorättsperspektiv
              i samarbetsavtalet med Kuba. Det är något som man kan hänvisa
              till när det förs fram kritik mot att avtalet är en kapitulation
              inför enpartidiktaturen i Havanna.
            </seg>
          </u>
          <u>
            <seg>
              Men denna människorättsdeklaration är ett skämt. Den har noll
              relevans och är en ren skymf mot den kubanska demokratirörelsen.
              Faktum är att den kubanska demokratirörelsen också är synnerligen
              kritisk mot avtalet och vill häva det, inte minst eftersom de
              inte själva har fått delta i arbetet med att ta fram avtalet.
            </seg>
          </u>
          <u>
            <seg>
              På det möte mellan civilsamhällesorganisationer på Kuba och EU
              som hölls den 2 oktober deltog tre kubanska organisationer. Samtliga
              är beroende av den kubanska regimen. Inga organisationer som vill
              se en förändring på Kuba fick delta. Det kan tilläggas att Civil
              Rights Defenders och flera andra europeiska NGO:er som arbetar
              med Kubafrågan hade ansökt om att få vara med i dialogen, men
              de tilläts inte vara med.
            </seg>
          </u>
          <u>
            <seg>
              Slutsatsen är väldigt tydlig: Den kubanska regeringen är helt
              ointresserad av en dialog mellan de kubanska och de europeiska
              samhällena. Den kubanska regeringen är bara intresserad av två
              saker: att behålla makten och att missbruka makten.
            </seg>
          </u>
          <u>
            <seg>
              Liberalerna kommer att rösta nej till samarbetsavtalet mellan
              EU och Kuba. Förklaringen är väldigt enkel: Vi tror inte att man
              bekämpar totalitära stater genom samarbetsavtal, särskilt inte
              den kubanska regimen. Kuba har varit en kommunistisk enpartistat
              sedan början av 1960-talet. Landets politiska ledning har aldrig
              sedan Fidel Castro byggde upp sin maktapparat varit intresserad
              av demokrati, och den nuvarande ledningen kommer aldrig heller
              att bli det.
            </seg>
          </u>
          <u>
            <seg>
              Det tydligaste exemplet på detta är den nya konstitution som
              Kuba antog i början av detta år. Där slås fast att det ”socialistiska
              system” som denna konstitution godkänner är ”oåterkalleligt”.
              I stycket efter kan man läsa att det kubanska kommunistpartiet
              är ” den främsta ledande politiska kraften i samhället och staten
              ”. Innebörden av detta är att Kuba ska vara en enpartistat. Att
              kräva något annat är ett brott mot konstitutionen.
            </seg>
          </u>
          <u>
            <seg>
              Notera att denna konstitution antogs efter – inte före – att
              Europeiska unionens samarbetsavtal med Kuba hade klubbats och
              trätt i kraft.
            </seg>
          </u>
          <u>
            <seg>
              Alla ord om att samarbetsavtalet ska bidra till en förändring
              på Kuba är således helt tomma. De har inget värde. Det är nonsens.
              Den kubanska regimen har genom antagandet av den nya konstitutionen
              sagt precis vad de tycker om samarbetsavtalet, nämligen att de
              gärna ser europeiska hotellkedjor i Varadero men absolut ingen
              politisk förändring som skulle hota det kommunistiska maktinnehavet.
            </seg>
          </u>
          <u>
            <seg>
              Fru ålderspresident! Jag är inte särskilt förvånad, vill jag
              säga, över att Socialdemokraterna och Vänsterpartiet stöder detta
              samarbetsavtal med Kuba. För Vänsterpartiets del är det självklart
              eftersom partiet under år ­ tionden har gått i armkrok med enpartistyret
              på Kuba. Socialdemokraterna har inte heller visat någon större
              solidaritet med befolkningen på Kuba. Företrädare som Olof Palme
              och Pierre Schori har genom åren satt sin prä ­ gel på tänkandet
              inom den svenska socialdemokratin, där Kuba utmålats som någon
              sorts progressiv kraft trots att landets regim är en av världens
              allra mest brutala.
            </seg>
          </u>
          <u>
            <seg>
              Vad som verkligen förvånar mig och många andra är däremot att
              Moderata samlingspartiet kan ställa sig bakom detta avtal. Hela
              syftet med samarbetsavtalet med Kuba är att Europeiska unionen
              ska lägga krav på demokratiska reformer åt sidan i utbyte mot
              att den kubanska marknaden öppnas upp för vissa europeiska företag.
            </seg>
          </u>
          <u>
            <seg>
              I 100 år har Moderaterna motarbetat kommunismen. Nu vill man
              i stället närma sig kommunistledarna. Det vi kommer att få se
              vid voteringen i eftermiddag är faktiskt ett historiskt skifte.
              Det här innebär inte att Moderaterna har blivit kommunister. Det
              är inte där galoschen klämmer. Snarare handlar det om att man
              tycker att det är jobbigt att få skäll av socialdemokrater på
              UD och euroepiska hotellmagnater.
            </seg>
          </u>
          <u>
            <seg>
              Moderaterna har alltid stått upp mot kommunismen i Östeuropa.
              Det finns till och med ett monument på Norrmalmstorg till minne
              av kampen för Baltikums befrielse, en kamp som i Sverige huvudsakligen
              fördes av svensk borgerlighet. Att tona ned krav på demokrati
              till oigenkännlighet skulle aldrig accepteras av Moderaterna om
              det handlade om Östeuropa. Det var nämligen precis just detta
              som Socialdemokraterna och Sten Andersson ägnade sig åt på 1980-talet.
            </seg>
          </u>
          <u>
            <seg>
              Nu handlar det om Kuba, och då gäller uppenbarligen andra måttstockar,
              fru ålderspresident. Jag är väldigt oroad över vilka andra diktatoriska
              stater man kan tänka sig ett närmande till framöver, som tidigare
              har varit otänkbara för den samlade svenska borgerligheten.
            </seg>
          </u>
          <u>
            <seg>
              Avslutningsvis har nu riksdagen haft möjligheten att stoppa detta
              avtal. Tyvärr tycks man försitta den möjligheten och i stället
              klubba detta avtal i dag. Gladast av alla är kommunistledarna
              i Havanna.
            </seg>
          </u>
          <note type="speaker">
            Anf. 50 PYRY NIEMI (S):
          </note>
          <note>
            Fru ålderspresident! Först vill jag yrka bifall till utskottets
            förslag och avslag på reservationen.
          </note>
          <u>
            <seg>
              Fru ålderspresident! Kuba är en enpartistat utan fria och demokratiska
              val. De medborgerliga och politiska rättigheterna är fortfarande
              kringskurna. Efter Raúl Castros tillträde som president 2008 inleddes
              en ekonomisk reformprocess. Denna har emellertid gått långsamt
              och har ännu inte förbättrat levnadsstandarden för majoriteten
              kubaner.
            </seg>
          </u>
          <u>
            <seg>
              Oliktänkande utsätts ofta för godtyckliga frihetsberövanden och
              trakasserier av polis och säkerhetstjänst. De flesta tryckta medier
              och alla etermedier är statliga. Spridandet av så kallad kontrarevolutionär
              information är straffbart. Medlemskap i oberoende och av staten
              icke godkända organisationer, fackföreningar och politiska partier
              är förbjudet. Det förekommer att möten och sammankomster bland
              oppositionella förhindras av säkerhetstjänsten. Oberoende civilsamhällesorganisationer
              tvingas ofta verka i juridisk limbo eftersom de inte tillåts registrera
              sig.
            </seg>
          </u>
          <u>
            <seg>
              Rättsväsendet är i praktiken underställt den verkställande makten,
              och strafflagstiftningen innehåller svepande brottsrubriceringar
              som ofta används för att anhålla och ibland döma oliktänkande.
              Då kränkningar av individers medborgerliga och politiska rättigheter
              i stor utsträckning sker i enlighet med landets lagstiftning förnekar
              staten rutinmässigt denna typ av brott och underlåter att utreda
              dem. Villkoren i fängelserna avseende hygien, kost och utrymme
              samt tillgång till mediciner är undermåliga. Dödsstraffet är inte
              avskaffat, men det råder de facto moratorium sedan 2003.
            </seg>
          </u>
          <u>
            <seg>
              Fru ålderspresident! Samtidigt är alla kubaner garanterade tillgång
              till utbildning och sjukvård. Medellivslängden är bland de högsta
              i regionen, och andelen läskunniga är nära 100 procent. Det oberoende
              civilsamhället har under senare år i någon mån skapats ett större
              utrymme, och informa ­ tionsmonopolet har brutits i och med att
              allmänheten har fått större tillgång till internet. Religionsfrihet
              och hbtq-personers rättigheter har stärkts, och lagstiftning mot
              diskriminering av hbtq-personer har införts. Kuba har också öppnat
              för möjligheten att godkänna samkönade äktenskap.
            </seg>
          </u>
          <u>
            <seg>
              Numera arbetar 25 procent av befolkningen i den privata sektorn,
              och antalet ensamföretagare är ca 500 000 – trots byråkratiska
              hinder.
            </seg>
          </u>
          <u>
            <seg>
              Fru ålderspresident! Vi ska inte vara naiva och ducka. Kuba och
              kubanerna står även fortsättningsvis inför stora utmaningar, och
              det krävs mycket kraft och mod för att få till ökad demokratisering,
              ökat välstånd, ekonomiska reformer och givetvis rättsstatsreformer
              för att skönja en tydlig positiv trend för kubanerna.
            </seg>
          </u>
          <u>
            <seg>
              Därför är det här avtalet mellan EU och Kuba viktigt. Syftet
              med avtalet är att konsolidera redan existerande relationer med
              Kuba samt att skapa ett instrument som underlättar för EU att
              stödja reformprocesser i landet och främja europeiska värderingar
              och intressen. Avtalet ger möjlighet till samarbeten och dialog
              på en rad olika områden. Det gäller demokrati, mänskliga rättigheter,
              som har nämnts, god samhällsstyrning, utvecklingssamarbete, jämställdhet
              och handel.
            </seg>
          </u>
          <u>
            <seg>
              I avtalet betonar parterna särskilt vikten av att respektera
              de mänskliga rättigheterna. Det är tydligt markerat. Det gäller
              de grundläggande friheterna, de demokratiska principerna och rättsstatsprincipen.
              De ska också samarbeta och följa internationella regler i fråga
              om nedrustning och icke-spridning av massförstörelsevapen.
            </seg>
          </u>
          <u>
            <seg>
              Fru ålderspresident! EU har under det senaste årtiondet stärkt
              det utrikespolitiska narrativet och blivit en väsentlig aktör
              i den globala sfär där tuppfäktning mellan de traditionella stormakterna
              är av nästan daglig karaktär, och den geopolitiska, säkerhetspolitiska
              och handelspolitiska agendan står under sällan skådad förändring.
              Därför är det viktigt att EU i verklig mening bidrar till att
              stärka och följa upp länder där det finns rimliga eller reella
              chanser till demokratiska och ekonomiska förändringar.
            </seg>
          </u>
          <u>
            <seg>
              Som sagt; vi är inte naiva, och vi ska inte ducka för utmaningarna.
              Men alternativet att helt avstå eller, som några vill, lägga avtalet
              i byrålådan är ett passivt svar till en befolknings strävan efter
              ökad frihet och ökat välstånd.
            </seg>
          </u>
          <u>
            <seg>
              USA bidrar med nuvarande president till att skapa ett negativt
              tryck i många länder. Det gäller till exempel att det senaste
              decenniets – med EU:s försorg och även tack vare president Obamas
              intresse – kärnenergiavtal med Iran, Parisavtal och närmande till
              Kuba ingav ett visst hopp om en lite bättre värld. Där har USA,
              nu av konservativt politiska skäl, valt att både blockera och
              lämna pågående avtal. Detta är en sorglig utveckling som har vridit
              klockan alltmer tillbaka till en kalla-kriget-världsordning, som
              vi alla hade hoppats var förbi sedan murens fall men som nu har
              återuppstått i en ny skepnad där USA drar sig ur och Kina ökar
              sitt inflytande.
            </seg>
          </u>
          <u>
            <seg>
              Fru ålderspresident! Det är därför avtalet är viktigt. EU har
              utökat, och bör utöka, samtalen och dialogen med Kuba för att
              i alla avseenden skapa ett tryck till förändring ekonomiskt, demokratiskt
              och rättsstatsmässigt. Det kubanska folkets strävan efter frihet
              och öppenhet måste i alla lägen uppmuntras, och nu när den mäktiga
              grannen har ökat trycket på landet med sanktioner är det EU:s
              möjlighet, och till vissa delar skyldighet, gentemot kubaner att
              visa mod och tålamod samt göra uppföljningar, ställa krav på regimen
              och kräva att helt nödvändiga reformprocesser tar vid, beslutas
              och verkställs.
            </seg>
          </u>
          <u>
            <seg>
              Det är också därför avtalet är viktigt. Vi inser utmaningarna.
              Men att stå utanför och spana in ger inga, eller få, möjligheter
              till påverkan och demokratiutveckling. Att stigmatisera och isolera
              har hittills inte varit en framgångsrik metod för att det kubanska
              folkets strävan efter frihet och ökat välstånd verkligen ska komma
              till stånd.
            </seg>
          </u>
          <u>
            <seg>
              Jag vill också tacka Moderaterna, Vänsterpartiet och Miljöpartiet
              för en konstruktiv och framåtsyftande blick och samtal om betänkandet.
            </seg>
          </u>
          <u>
            <seg>
              Återigen yrkar jag bifall till utskottets förslag.
            </seg>
          </u>
          <note type="speaker">
            Anf. 51 FREDRIK MALM (L) replik:
          </note>
          <u>
            <seg>
              Fru ålderspresident! Jag har lyssnat till socialdemokraten Pyry
              Niemis anförande. Det är många goda ord om demokrati och den kubanska
              befolkningens strävan efter frihet och öppenhet.
            </seg>
          </u>
          <u>
            <seg>
              Sanningen är den att en kuban som vill leva i frihet och öppenhet
              i dag har två alternativ. Det ena alternativet är att bli dissident.
              Då förlorar man sitt jobb. Då utsätter man sig för ständiga trakasserier
              av sitt grannskap, glåpord, svartlistning från sin arbetsplats,
              avlyssning, ständiga polisräder, förhör och så vidare. Man kanske
              inte får sina mediciner om man är sjuk, och så vidare.
            </seg>
          </u>
          <u>
            <seg>
              Det andra alternativet är att gå i exil. Hundratusentals kubaner
              har tagit sig över de hajrika vattnen i Mexikanska golfen för
              att ta sig till friheten i USA. De har riskerat sina liv för att
              göra detta. Sedan har de stigmatiserats av vänstern runt om i
              världen, som har hävdat att de är terrorister fast de är flyktingar.
              Det är de två alternativen som finns.
            </seg>
          </u>
          <u>
            <seg>
              Notera då att ingen av de två grupperna, de som är dissidenter
              på Kuba, demokratirörelsen, eller de kubaner som har flytt sitt
              hemland och byggt ett nytt liv i något annat land, har fått vara
              med i processen för att ta fram samarbetsavtalet. Inte en enda
              gång har Pyry Niemi och de andra som stöder avtalet och de som
              har förhandlat fram avtalet frågat vad den kubanska demokratirörelsen
              tycker och vilka önskemål de har.
            </seg>
          </u>
          <u>
            <seg>
              Hur ska Pyry Niemi tillgodose att åsikterna kommer fram, om man
              inte ens när man förhandlar avtalet är beredd att lyssna på de
              kubanska demokraterna och de inte ens vid dialogen får vara med?
              Det går inte ihop, Pyry Niemi.
            </seg>
          </u>
          <note type="speaker">
            Anf. 52 PYRY NIEMI (S) replik:
          </note>
          <u>
            <seg>
              Fru ålderspresident! Jag delar Fredrik Malms uppfattning att
              läget för den kubanska befolkningen sedan 60-talet har varit otroligt
              kärvt, ibland helt fruktlöst och många gånger helt fruktansvärt.
            </seg>
          </u>
          <u>
            <seg>
              Läget i Kuba är sådant att de mänskliga rättigheterna fortfarande,
              återigen, gång efter annan, kränks och följs inte upp. Framför
              allt pågår många processer som håller befolkningen i schack.
            </seg>
          </u>
          <u>
            <seg>
              Jag är den förste att beklaga att civilsamhällets aktörer inte
              har fått delta i diskussionerna, debatterna och framtagandet av
              avtalet. Jag kan inte ge ett konkret svar på varför, för som Fredrik
              Malm säkert förstår har jag själv inte deltagit i diskussionerna
              eller debatterna. Dock har kommis ­ sio ­ nen medverkat. Men jag
              kommer självfallet att framföra synpunkten till regeringen att
              det är ett krav från riksdagen att det så ska vara.
            </seg>
          </u>
          <u>
            <seg>
              Det är helt fundamentalt för att processen ska kunna verka i
              en bra och positiv förlängning att alla aktörer medverkar i samtalen.
              Annars blir det ingen verklig verkstad på sikt, och då kommer
              heller inte det kubanska folkets strävan efter frihet att kunna
              få ett bra fotfäste. Jag delar den uppfattningen, och jag beklagar
              att detta inte har skett.
            </seg>
          </u>
          <note type="speaker">
            Anf. 53 FREDRIK MALM (L) replik:
          </note>
          <u>
            <seg>
              Fru ålderspresident! På Pyry Niemi låter det som att det är ungefär
              som när en person har kommit till ett styrelsemöte och inte har
              fått se verksamhetsplanen förrän någon dag före mötet och att
              man beklagar detta och säger att man borde vara bättre på att
              skicka ut information. Det här handlar ju inte om det. Detta handlar
              om att den kubanska regeringen inte skulle ingå något avtal om
              deras kritiker på hemmaplan hade fått delta i processen. Då hade
              det inte blivit något avtal. Detta i sig är beviset på att den
              kubanska regimen är fullständigt ointresserad av att bidra till
              någon sorts förändring och fullständigt ointresserad av en dialog
              mellan de kubanska och de europeiska samhällena. Detta är ett
              faktum.
            </seg>
          </u>
          <u>
            <seg>
              Det är lätt att komma sedan när avtalet har trätt i kraft och
              säga att man då ska påtala bristerna. Det hade varit klädsamt
              att ta upp dem redan från början. Europeiska unionen har en halv
              miljard invånare. Det är en enorm maktapparat. Men man har valt
              att kapitulera inför den kubanska regimen och inte ställa några
              krav.
            </seg>
          </u>
          <u>
            <seg>
              Dessutom måste jag, fru ålderspresident, notera att Socialdemokraterna
              vill ha mer business med ett land där fackliga rättigheter är
              förbjudna, där fria fackföreningar är förbjudna och där det inte
              råder någon yttrandefrihet. I andra länder med den typen av klimat
              för arbetarrörelsen tror jag att fackföreningar och Socialdemokraterna
              skulle vara rätt skeptiska till att ingå handelsavtal och annat.
              I stället skulle man verka för att arbetarnas rättigheter tryggas.
            </seg>
          </u>
          <u>
            <seg>
              Jag kan inte se framför mig hur Pyry Niemi ska kunna försäkra
              att de arbetare som ska bygga de hotell som europeiska kedjor
              ska bygga upp på Kuba får sina löner och rättigheter och inte
              skadas på sina arbetsplatser. Detta får Pyry Niemi också gärna
              svara på.
            </seg>
          </u>
          <note type="speaker">
            Anf. 54 PYRY NIEMI (S) replik:
          </note>
          <u>
            <seg>
              Fru ålderspresident! Jag noterar att Fredrik Malm har väldigt
              goda insikter i kontakterna med Kubas regim, eftersom han ger
              uttryck för och uttolkar hur regimen tänker och har tolkat avtalstexterna.
              Men det är en annan historia.
            </seg>
          </u>
          <u>
            <seg>
              När det gäller arbetarnas rättigheter står vi alltid bakom fackliga
              rättigheter, och detta vet Fredrik Malm mycket väl. Vi skulle
              aldrig backa för att stå upp för de fackliga rättigheterna även
              på Kuba.
            </seg>
          </u>
          <u>
            <seg>
              Min principiella uppfattning är att man inte ska stigmatisera
              eller isolera ett land. Precis som man har gjort med många andra
              enpartistater eller auktoritära stater är det bättre att ha ingång,
              tillsyn och insyn i dessa länder och ha bra, fungerande avtal
              för att verkligen tydliggöra hur demokratiska värderingar fungerar.
            </seg>
          </u>
          <u>
            <seg>
              Frihandel, vilket jag är säker på att Fredrik Malm står bakom,
              är ett fundament och en grund för att öppna upp och möjliggöra
              välståndsut ­ veckling och demokratiska reformer i olika länder.
              Om EU skulle stå utanför detta sammanhang i samma anda som när
              USA drar sig tillbaka eller inför sanktioner mot Kuba kommer det
              kubanska folket bara att isoleras och stigmatiseras ännu mer.
              Jag beklagar uppfattningen att det är bättre att stå passivt vid
              sidan om och inte göra något än att försöka göra något över huvud
              taget. Det är där vi står i dag.
            </seg>
          </u>
          <u>
            <seg>
              Jag kommer att framföra synpunkten att det är olyckligt att civilsamhällets
              aktörer inte har fått delta i processen. Detta lovar jag Fredrik
              Malm här och nu. Men det är bättre att ha avtalet än att inte
              ha det alls.
            </seg>
          </u>
          <note type="speaker">
            Anf. 55 KERSTIN LUNDGREN (C) replik:
          </note>
          <u>
            <seg>
              Fru ålderspresident! När jag lyssnar på Pyry Niemi låter det
              som att det inte skulle finnas någonting utan detta avtal, men
              så är inte fallet.
            </seg>
          </u>
          <u>
            <seg>
              År 1996 antog EU en gemensam ståndpunkt med uppdraget att uppmuntra
              en demokratisk utveckling och respekt för mänskliga rättigheter.
              År 2003, när man hade verkat ett tag, fryste man relationerna
              utifrån att en stor grupp oppositionella hade gripits och fängslats.
              År 2008 beslutade rådet att återuppta di al ogen med Kuba, och
              så har man fortsatt. År 2016 tecknade man detta avtal, fru ålderspresident,
              och i och med det verkar man, som vi har hört, ha haft MR-dialoger
              och andra verksamheter tillsammans.
            </seg>
          </u>
          <u>
            <seg>
              Detta är inget frihandelsavtal. Dock är det ett avtal som säger
              sig återspegla de principer och villkor på vilka det framtida
              samarbetet mellan EU och Kuba kommer att grundas. Dessa principer,
              fru ålderspresident, tolkas av Kuba i enlighet med den nyligen
              antagna konstitutionen, som bekräftar kommunistpartiets överhöghet,
              enpartistaten och det system som i dag verkar. Allt annat är brottsligt
              och får till och med bekämpas med vapen, om någon gör uppror.
            </seg>
          </u>
          <u>
            <seg>
              Mot denna bakgrund frågar jag: Hur kommer det sig att Socialdemokraterna
              vill att arbetet för mänskliga rättigheter och demokrati ska grunda
              sig på enpartistatens system? Hur tror ni att ni ska kunna komma
              fram på den grunden, Pyry Niemi? Lägg avtalet att vila! Rösta
              inte ja till det! Och se till att ta diskussionen innan man går
              fram och ger en present i form av ett enigt EU som bekräftar deras
              syn!
            </seg>
          </u>
          <note type="speaker">
            Anf. 56 PYRY NIEMI (S) replik:
          </note>
          <u>
            <seg>
              Fru ålderspresident! Om Kerstin Lundgren påstår att vi skulle
              stå bakom enpartistaten som en form för en demokratisk eller icke-demokratisk
              statsform är det definitivt fel. Det gör vi självfallet inte,
              och detta vet Kerstin Lundgren också.
            </seg>
          </u>
          <u>
            <seg>
              Vi om några, precis som Centerpartiet och andra partier, skulle
              gärna vilja se fria och oberoende val på Kuba. Det är en självklar
              förutsättning för att det kubanska folket ska kunna få både demokratiska
              reformer och välstånd.
            </seg>
          </u>
          <u>
            <seg>
              Vad jag minns – jag kanske har fel, men jag tror att det var
              så – var det faktiskt alliansregeringen som påbörjade undertecknandet
              av avtalet 2014 vid samtalen inom EU. Det är möjligt att jag har
              fel i min tidsuppfattning, men jag tror att samtalen påbörjades
              när det var en borgerlig regering och att det var Carl Bildt som
              var utrikesminister på den tiden. Oavsett vilket skrev vi på det
              preliminära avtal som nu verkar och fungerar.
            </seg>
          </u>
          <u>
            <seg>
              Avtalet är absolut inte optimalt – jag köper det – för det finns
              fortfarande saker som ligger helt fel på Kuba. Det är en enpartistat,
              precis som jag sa i mitt inlägg, och de mänskliga rättigheterna
              kränks. Men faktum kvarstår: Ska EU stå vid sidan om och inte
              agera över huvud taget i dessa frågor? USA har infört nya sanktioner
              mot det kubanska folket. Det blir ett tuffare läge för dem.
            </seg>
          </u>
          <u>
            <seg>
              Jag ska inte nämna det, men jag kan i varje fall ta upp lite
              enkelt vad som händer i Iran nu när sanktioner har införts och
              bensinpriserna går upp. USA har dragit sig ur kärnenergiavtalet.
              Det var precis samma grej där. EU står fast och försöker att agera
              i något slags utrikespolitisk sfär för att bromsa en utveckling
              i ännu mer negativ riktning. Samma sak kan hända också på Kuba
              om EU drar sig tillbaka och lägger avtalet i byrålådan. Då blir
              det ännu mer isolering och stigmatisering och mindre kontroll
              och möjligheter att verka för att få enpartistaten att agera för
              bättre reformer för det kubanska folket.
            </seg>
          </u>
          <note type="speaker">
            Anf. 57 KERSTIN LUNDGREN (C) replik:
          </note>
          <u>
            <seg>
              Fru ålderspresident! När jag lyssnar till Pyry Niemi hör jag
              en person som uppfattar att det utan detta avtal om politisk dialog
              och samarbete inte finns någonting och att man då står utanför
              eller till och med inför sank ­ tioner. Men varifrån kommer den
              bilden? Vi fortsätter naturligtvis att föra dialog, som vi har
              gjort under hela denna resa. Vi fortsätter att agera som vi har
              gjort så här långt.
            </seg>
          </u>
          <u>
            <seg>
              Det enda vi gör genom att ratificera avtalet nu är att ge en
              present till dem som under processen, från det att vi inledde
              arbetet med avtalet, har klivit tillbaka och bekräftat den kommunistiska
              ledningens politik i en ny konstitution, framtagen under en månad,
              från juni till juli 2018, då den presenterades. Den har nu gått
              fram till en beslutande konstitution.
            </seg>
          </u>
          <u>
            <seg>
              Varför ska vi ge en present till kommunistregimen? Borde vi inte
              i stället försöka påverka och säga ”Nej, vi ratificerar inte –
              vi vill se att ni menar allvar när vi pratar mänskliga rättigheter”?
              Och det är inte en kubansk tolkning av mänskliga rättigheter som
              vi ska bekräfta, inte heller en kubansk tolkning av demokrati
              med en enpartistat. Men det är ju det avtalet gör. Det bekräftar
              grundvalarna på vilka avtalet vilar. Det kan jag inte förstå hur
              man kan önska göra 2019, fru ålderspresident.
            </seg>
          </u>
          <note type="speaker">
            Anf. 58 PYRY NIEMI (S) replik:
          </note>
          <u>
            <seg>
              Fru ålderspresident! Jag blir lite förvånad över att Kerstin
              Lundgren kallar avtalet en present. Det har föregåtts av tunga
              förhandlingar i flera års tid. Man har diskuterat, debatterat,
              fört fram synpunkter, lagt fram ståndpunkter och till slut enats
              om ett avtal. Hur kan man kalla det en present? Jag blir djupt
              förvånad över det sättet att uttrycka sig om ett så angeläget
              avtal.
            </seg>
          </u>
          <u>
            <seg>
              Jag påstår inte att världen kommer att stanna eller stå still,
              men det kommer kanske att bli ett halvstopp om avtalet inte ratificeras.
              Det kanske till och med tas bort. Vad är alternativet då? Hur
              ska EU formera sig i framtiden efter att i flera års tid ha försökt
              få till stånd aktiviteter på Kuba genom aktiv dialog?
            </seg>
          </u>
          <u>
            <seg>
              Det här kommer inte att ske på ett år. Det kanske tar tio år.
              Det kanske tar fem år. Men nu har man verkligen försökt få fram
              ett avtal som i ordentliga ordalag ska verka för öppenhet mellan
              EU och Kuba. Då vore det väl märkligt om vi skulle ta tillbaka
              det, lägga det i byrålådan och låtsas som ingenting. Det känns
              ju ganska oseriöst – framför allt att kalla det en present. Det
              kan jag absolut inte skriva under på.
            </seg>
          </u>
          <note type="speaker">
            Anf. 59 MARKUS WIECHEL (SD) replik:
          </note>
          <u>
            <seg>
              Fru ålderspresident! Pyry Niemi sa vid ett antal tillfällen att
              vi inte ska vara naiva. Jag menar bestämt att det är precis vad
              Socialdemokraterna och även regeringen är.
            </seg>
          </u>
          <u>
            <seg>
              Situationen för demokratiaktivister och människorättsförsvarare
              har, som jag nämnde i talarstolen tidigare, förvärrats sedan avtalsförhandlingarna
              inleddes.
            </seg>
          </u>
          <u>
            <seg>
              Av den anledningen tänkte jag inte vara så långrandig, utan jag
              tänkte bara ställa en enkel fråga: Varför ignorerar Socialdemokraterna
              alla människorättsaktivister och demokratikämpar som varnat för
              detta? Litar ni inte på dem? Betyder inte deras ord någonting?
              Det är väl de om några som bäst förstår situationen på Kuba.
            </seg>
          </u>
          <note type="speaker">
            Anf. 60 PYRY NIEMI (S) replik:
          </note>
          <u>
            <seg>
              Fru ålderspresident! Precis som jag sa i repliken till Fredrik
              Malm kommer vi att framföra den synpunkten till regeringen, som
              i sin tur kommer att diskutera på EU-nivå och kräva att civilsamhällets
              aktörer får möjlighet att delta aktivt i den fortsatta processen.
              Det är mitt svar på den frågan.
            </seg>
          </u>
          <note type="speaker">
            Anf. 61 MARKUS WIECHEL (SD) replik:
          </note>
          <u>
            <seg>
              Fru ålderspresident! Det är naturligtvis bra om Socialdemokraterna
              sätter press på sin regering att agera annorlunda i den här frågan.
              Men faktum kvarstår ändå att det är Socialdemokraterna som i dag
              kommer att sitta i denna kammare och trycka på knappen för att
              driva igenom detta kravlösa avtal.
            </seg>
          </u>
          <u>
            <seg>
              Avtalet är undermåligt och som sagt kravlöst. Det innebär inga
              förbättringar för demokratikämparna, vars situation vi har omfattande
              vittnesmål om. Vi har sett det i tidningar och debattartiklar.
              Flera exilkubaner har gått ut med det. Ändå kommer socialdemokratiska
              ledamöter i dag att rösta ja till avtalet.
            </seg>
          </u>
          <u>
            <seg>
              Fru ålderspresident! Jag är naturligtvis glad över att man försöker
              påverka regeringen i rätt riktning, men ansvaret ligger ändå på
              de socialdemokratiska riksdagsledamöterna tillsammans med Vänsterpartiet,
              Miljöpartiet och dessvärre även Moderaterna.
            </seg>
          </u>
          <note type="speaker">
            Anf. 62 PYRY NIEMI (S) replik:
          </note>
          <u>
            <seg>
              Fru ålderspresident! Jag säger som jag sa i mitt förra inlägg
              om att det här skulle vara en present. Att kalla avtalet kravlöst
              är verkligen att underminera hårda och tuffa förhandlingar som
              pågått under en längre tid. Det är också ett ganska omfattande
              avtal som ställer krav på uppföljning av demokratisering och respekt
              för mänskliga rättigheter, så jag delar inte Sverigedemokraternas
              uppfattning i den frågan.
            </seg>
          </u>
          <note type="speaker">
            Anf. 63 LARS ADAKTUSSON (KD) replik:
          </note>
          <u>
            <seg>
              Fru ålderspresident! För ungefär ett halvår sedan, i våras, stod
              jag på gränsen mellan Venezuela och Colombia. Jag var i en stad
              som heter Cúcuta . Över gränsbron som går där, Simón Bolívar ,
              såg jag flyktingströmmen från Venezuela in i Colombia.
            </seg>
          </u>
          <u>
            <seg>
              Jag mötte flyktingarna och talade med dem om deras tillvaro och
              varför de hade tvingats fly. De berättade hur deras tillvaro hade
              slagits i spillror av en dysfunktionell regim, av en situation
              som lett till en humanitär katastrof av enorma proportioner. Det
              handlar om totalt 4 miljoner människor hittills som tvingats lämna
              Venezuela.
            </seg>
          </u>
          <u>
            <seg>
              En instrumentell roll i det som sker i Venezuela har den kubanska
              regimen. Kuba står för tusentals militära rådgivare. Man är med
              och upp ­ rätthåller en underrättelsetjänst som sätter skräck
              i befolkningen. Också på flera andra områden har Kuba en direkt
              och aktiv roll i det som är Latin ­ amerikas värsta humanitära
              kris hittills.
            </seg>
          </u>
          <u>
            <seg>
              I regeringens proposition nämns det ingenting om detta. Jag vill
              fråga Pyry Niemi hur det kommer sig att man när ett sådant omfattande
              avtal förhandlas fram inte ställer krav på den kubanska regimen
              att dra sig bort från Venezuela, lämna befolkningen i fred och
              låta bli att bidra till det som, som sagt, är Latinamerikas värsta
              humanitära kris hittills.
            </seg>
          </u>
          <note type="speaker">
            Anf. 64 PYRY NIEMI (S) replik:
          </note>
          <u>
            <seg>
              Fru ålderspresident! Jag trodde att vi talade om EU och Kuba
              och inte Venezuela i det här sammanhanget. Men för sakens skull
              ska jag svara på frågan.
            </seg>
          </u>
          <u>
            <seg>
              Detta finns omnämnt – inte som krav på Kuba, men det står att
              länderna är bundsförvanter. Men skulle vi börja ställa olika särkrav
              på Kubas utrikespolitik visavi ett antal länder som det har haft
              kontakter med eller inte, då är det naturligtvis en diskussion
              som man måste ta upp i hela avtalstexten. Det är vad det handlar
              om.
            </seg>
          </u>
          <u>
            <seg>
              I den här propositionen reflekterar vi över relationen mellan
              EU och Kuba. Det är där det står. Jag har svårt att föreställa
              mig att regeringen och även EU skulle sätta upp specifika regelverk
              i ett sådant här avtal visavi Kubas hela utrikespolitiska agenda.
              Största fokus har legat på hur man ska demokratisera, skapa mänskliga
              rättigheter inom Kuba, skapa ekonomiskt välstånd och så vidare.
            </seg>
          </u>
          <u>
            <seg>
              Jag är lite förvånad över att Venezuela kommer upp som en aspekt
              på avtalstexten från Kristdemokraterna just nu. Varför regerade
              inte den dåvarande borgerliga regeringen på det när man väl satte
              igång att diskutera detta? Det skedde 2014. Skulle man ha tagit
              in det i avtalsdiskussionerna under EU-flaggan på den tiden? Det
              gjorde man inte. Uppenbarligen har vi följt den traditionen i
              de avtalstexter som nu ligger på bordet för ratificering.
            </seg>
          </u>
          <note type="speaker">
            Anf. 65 LARS ADAKTUSSON (KD) replik:
          </note>
          <u>
            <seg>
              Fru ålderspresident! Det oroar mig att Socialdemokraterna inte
              ser helheten. Det är klart att det spelar roll hur ett land uppför
              sig om det ska ha handelsrelationer och samarbeta med Europeiska
              unionen. Det går inte att frikoppla utrikespolitiken och ett utrikespolitiskt
              agerande som i hög grad måste fördömas från bedömningen av en
              regim och ett land.
            </seg>
          </u>
          <u>
            <seg>
              Vi vet sedan tidigare att Socialdemokraterna har haft en eftergiven
              politik gentemot Kuba. Jag hade hoppats att den tiden var över
              och att Olof Palmes och Pierre Schoris arv var lagt till handlingarna.
              Jag blir orolig när jag hör Pyry Niemi, för i det anförande vi
              just hörde talade han hela tiden om enpartistat.
            </seg>
          </u>
          <u>
            <seg>
              Varför inte säga som det är? Det handlar om en diktatur, en kommunistisk
              diktatur, som har plågat sitt lands befolkning i 60 år. Varför
              inte tala klarspråk? Lämna det gamla socialdemokratiska arvet
              bakom dig, Pyry Niemi! Berätta om de verkliga förhållandena och
              hur det ser ut på Kuba! Tala om diktatur, för det är vad det handlar
              om!
            </seg>
          </u>
          <note type="speaker">
            Anf. 66 PYRY NIEMI (S) replik:
          </note>
          <u>
            <seg>
              Fru ålderspresident! Jag förstod inte riktigt frågan. Jag kan
              bara konstatera att riksdagen fanns även innan Lars Adaktusson
              blev ledamot, och vi har många gånger med skarpa ordalag fördömt
              diktaturen eller enpartistaten Kuba.
            </seg>
          </u>
          <u>
            <seg>
              Vi har också vid flera tillfällen haft starka synpunkter på Venezuela.
              EU har varit en stark kraft för att fördöma. Lars Adaktusson känner
              till det väl och att EU har faciliterat för att få till stånd
              ett slags demokratisk process också i Venezuela.
            </seg>
          </u>
          <u>
            <seg>
              Vi har ett starkt arv när det gäller utrikespolitiken, och vi
              står alltid upp för mänskliga rättigheter. Vi kommer aldrig att
              backa från människors strävan efter frihet, ekonomiskt välstånd
              och demokratiska reformer. Det gäller alla länder. Demokrati står
              högst upp på agendan för Socialdemokraternas utrikespolitik. Det
              känner Lars Adaktusson också till. Vi kramar inte några enpartistater,
              utan vi ställer krav.
            </seg>
          </u>
          <u>
            <seg>
              Här ställer vi krav utifrån det perspektivet att vi nu får till
              ett avtal som ger oss insyn i vad som händer på Kuba. Vi ställer
              krav för att tillförsäkra att människor får bättre ekonomiskt
              välstånd. Vi ställer också krav på att den demokratiska reformprocessen,
              trots att Kuba är en enpartistat, hamnar under lupp. Det är EU:s
              insyn i denna process.
            </seg>
          </u>
          <u>
            <seg>
              EU har tecknat avtal för att hjälpa till att skapa förutsättningar
              så att det kubanska folket får det stegvis bättre, större frihet
              och mer tillgång till omvärlden. Allt annat vore konstigt, och
              det verkar bara passivt att stå vid sidan om och iaktta i stället
              för att agera.
            </seg>
          </u>
          <u>
            <seg>
              Det är alltså därför EU har tecknat detta avtal, och vi kommer
              att ratificera det.
            </seg>
          </u>
          <note type="speaker">
            Anf. 67 HANS ROTHENBERG (M):
          </note>
          <u>
            <seg>
              Fru ålderspresident! Kommunismen är en av 1900-talets största
              farsoter. Kommunism jämte nazism ska med rätta bekämpas i alla
              led, och det ska göras med de bästa metoder. Till dem hör kunskap
              och upplysning om totalitära ideologiers förbrytelser. Det är
              just vad Forum för levande historia har uppdraget att sprida sedan
              drygt två decennier.
            </seg>
          </u>
          <u>
            <seg>
              Det finns dock fortfarande kommunistiska utposter kvar i världen.
              En av dem är Kuba. Nej, Kuba är inte vilken diktatur som helst.
              Kuba är sedan 60 år tillbaka en auktoritärt styrd kommunistdiktatur
              där få förändringar i positiv riktning avseende demokrati och
              mänskliga rättigheter har skett.
            </seg>
          </u>
          <u>
            <seg>
              Kubas kommunistregim är en av de sista kvarvarande spillrorna
              från det kalla krigets tid, då den västerländska demokratin stod
              i skarpladdad kontrast till den totalitära sovjetiska dominansen
              över östra halvklotet. Kubakommunismen är på många sätt en asfaltblomma
              som trots blockader, bojkotter och allehanda diplomatiska sanktioner
              fortfarande spricker ut i nya knoppar, inte de vackraste men ändå
              knoppar.
            </seg>
          </u>
          <u>
            <seg>
              De ansatser som den fria och demokratiska världen utövat mot
              Kuba för att få till stånd förändring har så här långt dessvärre
              inte fungerat.
            </seg>
          </u>
          <u>
            <seg>
              En sak står helt klar: Moderaterna har inget till övers för totalitära,
              kommunistiska regimer. Men vi har heller aldrig trott på isolering
              som metod. Kanske är det då dags att efter 60 år pröva en annan
              strategi. Det är därför vi vill ge avtalet om politisk dialog
              och samarbete mellan Europeiska unionen och dess medlemsstater
              å ena sidan och republiken Kuba å andra sidan en chans att fungera.
            </seg>
          </u>
          <u>
            <seg>
              Men vi moderater ställer ytterligare krav.
            </seg>
          </u>
          <u>
            <seg>
              Fru ålderspresident! Det är Moderaternas mening att Sveriges
              utrikespolitik ska utgå från svenska intressen. Våra gemensamma
              värderingar om mänskliga fri- och rättigheter, demokrati, den
              liberala rättsstaten och marknadsekonomi ska alltid vara vägledande.
              Dessa värderingar kräver inga enskilda strategier. De står sig
              väl som klart lysande fyrljus på annars novembermörka och oroliga
              hav. Dessa utgångspunkter ska genomsyra all svensk utrikespolitik.
              Politisk dialog och handel ger trots allt effektivare påverkansmöjligheter
              än isolering och bojkotter. Vägen ur fattigdom går bäst via ekonomisk
              tillväxt och handel.
            </seg>
          </u>
          <u>
            <seg>
              Det nu förelagda avtalet ger EU en möjlighet att ha ett gemensamt
              och strukturerat förhållningssätt till Kubas förhoppningsvis framtida
              demokratiska utveckling – en utveckling som man måttligt sagt
              kan säga har varit ytterst begränsad hittills och som snarare
              gått bakåt än framåt.
            </seg>
          </u>
          <u>
            <seg>
              Genom avtalet kan också Sverige vara en aktiv part i dialogen
              om mänskliga rättigheter och på sätt bidra till en demokratiseringsprocess
              på Kuba.
            </seg>
          </u>
          <u>
            <seg>
              Vi moderater vill dock se fler riktade insatser till stöd för
              oppositionella och i förhållande till regimen oliktänkande. Det
              är för att ge dem bättre möjlighet att vara en del i Kubas nödvändiga
              förändringsarbete.
            </seg>
          </u>
          <u>
            <seg>
              Större delen av avtalet mellan EU och Kuba har tillämpats provisoriskt
              sedan november 2017. Om Sverige röstar nej till avtalet faller
              det, och då står vi kvar där vi var innan. Man kan med rätta ha
              synpunkter på och hysa tvivel om huruvida detta avtal kommer att
              göra någon betydande skillnad. Det håller jag med så gott som
              samtliga tidigare talare om.
            </seg>
          </u>
          <u>
            <seg>
              Men att säga nej nu och inte presentera någon annan konstruktiv
              väg att gå vidare är inget annat än ansvarslöst mot Kubas förtryckta
              befolkning. Av denna anledning är avtalet mellan EU och Kuba ett
              instrument som är alltför värdefullt för att avhända sig. Utan
              detta avtal finns inga andra formella förutsättningar till hands
              för EU att vara drivande i Kubas demokratiska utveckling. Alternativet
              blir då att i ytterligare decennier fortsätta att isolera Kuba,
              vilket drabbar Kubas befolkning och medborgare på ett värre sätt.
            </seg>
          </u>
          <u>
            <seg>
              Fru ålderspresident! Samtidigt som Moderaterna är tillmötesgående
              och villiga att godkänna utskottets förslag, det vill säga att
              Sverige ska ratificera avtalet, är det av största vikt att vara
              uppmärksam och noga följa upp efterlevnaden av avtalet. Det är
              ytterst angeläget med en ambitiös kontroll och en transparent
              uppföljning.
            </seg>
          </u>
          <u>
            <seg>
              De hållpunkter som anges i avtalet är alldeles för sparsamma
              för att kunna fungera i praktiken. Vi vill se fler hållpunkter
              än dem som anges i avtalet så att EU förutsättningslöst och fortlöpande
              ska kunna kontrollera utvecklingen av bland annat mänskliga rättigheter
              på Kuba. Det är att ge detta avtal en möjlighet – inte för att
              krama någon Kubaregim men väl för att ge Kubas befolkning en möjlighet
              att få se mer av den sällsynta frihet den längtar efter.
            </seg>
          </u>
          <u>
            <seg>
              Det måste därför sättas upp en tydlig åtgärdslista, en tydlig
              tidsplan för detsamma. Blir det alltför uppenbara avvikelser i
              Kubas efterlevnad ska EU också förbehålla sig rätten att omgående
              säga upp detta avtal. Därför anser vi att en avstämning och en
              utvärdering av avtalet bör göras senast fem år från dess fulla
              ikraftträdande. Har inte väsentliga framsteg och förbättringar
              fullgjorts avseende mänskliga rättigheter och hur civilsamhället
              och oppositionella involveras i demokratiseringsprocessen är det
              alltså dags för den svenska regeringen att se till att avtalet
              sägs upp från EU:s sida.
            </seg>
          </u>
          <u>
            <seg>
              Fru ålderspresident! Det är med denna förhoppningsfulla inställning
              och samtidigt realistiskt tydliga förbehåll som Moderaterna ställer
              sig bakom godkännandet av avtalet om politisk dialog och samarbete
              mellan Europeiska unionen och dess medlemsstater å ena sidan och
              republiken Kuba å andra sidan.
            </seg>
          </u>
          <u>
            <seg>
              Vi vill ge dialogen med Kuba en chans. Sedan kommer det att vara
              upp till Kubas styrande regim att visa om den är seriös i att
              ge Kubas förtryckta befolkning möjligheten att efter ett drygt
              halvsekel av förtryck på sitt eget lands jord få smaka frihetens
              och demokratins sötma.
            </seg>
          </u>
          <u>
            <seg>
              Må de få smaka den Cuba Libre som de är så väl värda.
            </seg>
          </u>
          <note type="speaker">
            Anf. 68 FREDRIK MALM (L) replik:
          </note>
          <u>
            <seg>
              Fru ålderspresident! Jag skulle vilja börja med att läsa upp
              ett citat som jag tycker är väldigt bra: ”Den dag det finns anledning
              att rapportera från Havanna är då det tillkännages att diktaturen
              upphör, oppositionen tillåts och den praktiserade socialismen
              ersätts av mångfald och en rättsstyrd ordning. Fram till dess
              är förkärleken för Kuba inget annat än utslag av kommunismnostalgi!”
            </seg>
          </u>
          <u>
            <seg>
              Hela det här blogginlägget kan man läsa på Hanswallmark.blog
              ­ spot.com, och det skrevs 2011.
            </seg>
          </u>
          <u>
            <seg>
              Vad vi nu noterar är ett skifte i moderat utrikespolitik och
              förhållningssätt till totalitära kommunistdiktaturer. De här orden
              känns som komna från en svunnen tid, men det är ändå bara några
              år sedan de skrevs.
            </seg>
          </u>
          <u>
            <seg>
              Vad Moderaterna skriver i dag är att avtalet mellan EU och Kuba
              är ett instrument som är alltför värdefullt för att avhända sig.
              Frågan blir varför Moderaterna väljer att abrupt bryta med den
              hållning som man har haft i årtionden om att man ska ställa sig
              mot kommunistiska regimer.
            </seg>
          </u>
          <u>
            <seg>
              Det enda som har hänt från det att Moderaterna tvekade till att
              bifalla detta Kubaavtal fram till att man bestämde sig för att
              göra det är att Kuba har antagit en konstitution som har slagit
              fast att kommunismen är oåter ­ kallelig. Det enda som har hänt
              från Moderaternas tidigare hållning till den nuvarande är att
              utvecklingen har gått bakåt på Kuba, och då väljer Mode ­ raterna
              att närma sig den kubanska kommunistiska diktaturen. Det framstår
              som minst sagt märkligt, fru ålderspresident.
            </seg>
          </u>
          <note type="speaker">
            Anf. 69 HANS ROTHENBERG (M) replik:
          </note>
          <u>
            <seg>
              Fru ålderspresident! Jag utgår från att Fredrik Malm lyssnade
              till vad jag sa i mitt anförande. Det var nog det längsta anförandet
              på länge här som tog upp kommunismen och dess förbrytelser. Det
              var långt mycket mer än vad Fredrik Malm sa i sitt tidigare inlägg.
              Där var det mest att man var irriterad på Moderaterna som, vilket
              jag också sa, vill ge det här avtalet en möjlighet.
            </seg>
          </u>
          <u>
            <seg>
              Fredrik Malm tar i som om Moderaterna skulle ha ingått en januari
              ­ överenskommelse. Ja, om så hade varit fallet hade jag haft stor
              förståelse för Malms upprördhet. Men i det här sammanhanget handlar
              det om nå ­ gonting helt annat. Det ligger ett avtal på bordet.
              Det är svagt, det är klent. Det är därför som vi har ett särskilt
              yttrande där vi vill skärpa och ta med det som saknas i avtalet.
              Men vi vill inte kasta ut barnet med bad ­ vattnet.
            </seg>
          </u>
          <u>
            <seg>
              Jag är lite förvånad över att Fredrik Malm som klassisk liberal
              och representant för ett parti som alltid har stått upp för konstruktiva
              lösningar nu kommer till den här kammaren och riktar in sig mer
              på dem som faktiskt vill göra någonting konstruktivt för att ändra
              situationen på Kuba, att ge det en chans, än att själv komma med
              några förslag.
            </seg>
          </u>
          <u>
            <seg>
              Handelsbojkotter har förekommit i 50 år. Allehanda bojkotter
              har förekommit under lång tid. Det finns inget land som har varit
              utsatt för så mycket bojkotter, och med all rätt. Men när det
              inte har fungerat på 60 år skulle jag vilja höra vad som är Liberalernas
              förslag för att knäcka kommunistregimen på Kuba.
            </seg>
          </u>
          <u>
            <seg>
              Det här avtalet tycker man inte passar. Men vad är det som passar?
              Det är här och nu som man blir det svaret skyldig.
            </seg>
          </u>
          <note type="speaker">
            Anf. 70 FREDRIK MALM (L) replik:
          </note>
          <u>
            <seg>
              Fru ålderspresident! Moderaterna har inte ingått ett januariavtal
              med Vänsterpartiet utan snarare ett novemberavtal, då det ju speglar
              årstidens skymningstid, skulle man kunna säga.
            </seg>
          </u>
          <u>
            <seg>
              Sedan har Hans Rothenberg fel, fru ålderspresident! Han beskriver
              det som att hela världen har isolerat och bojkottat Kuba. Det
              stämmer inte. Sverige har aldrig isolerat eller bojkottat Kuba
              egentligen. Europeiska unionen har inte, skulle jag vilja hävda,
              bekämpat någon kommunistdiktatur. Det är bara USA, och USA ensamt,
              som har bekämpat diktaturen på Kuba, ingen annan.
            </seg>
          </u>
          <u>
            <seg>
              Sedan lättade USA upp sina regler, och Barack Obama tog bort
              de restriktioner mot Kuba som inte var en del av lagstiftningen.
              Det ledde fram till att ett antal amerikanska diplomater och statstjänstemän
              fick allvarliga hjärnskador till följd av någon sorts ljudvågor,
              vilket innebar att relationen mellan USA och Kuba började hacka
              igen och att Donald Trump införde nya sanktioner. Jag skulle kunna
              tänka mig att också Sverige skulle göra det om vi hade diplomater
              utomlands som fick den typen av mystiska sjukdomar därför att
              de opererade i en diktatur.
            </seg>
          </u>
          <u>
            <seg>
              Fru ålderspresident! När Moderaterna säger att de vill ha en
              kontrollstation om fem år blir frågan om de vill lägga in någon
              sorts tilläggsannex i avtalet. Avtalet finns ju och är framförhandlat.
              Moderaterna kan lägga fram ett särskilt yttrande i riksdagen och
              säga: Vi vill också ha in det här och det här i avtalet. Men avtalet
              ligger ju fast. Det Moderaterna nu röstar ja till är det avtal
              som ligger, inte till någon kontrollstation om fem är.
            </seg>
          </u>
          <u>
            <seg>
              Med den hållning som Moderaterna nu intar, att man alltid ska
              främja handel, blir frågan vad Moderaternas hållning blir mot
              exempelvis Belarus som Europeiska unionen har restriktiva åtgärder
              mot. Ska Moderaterna nu agera för att man ska riva upp sanktionerna
              mot Vitryssland och i stället ingå samarbetsavtal?
            </seg>
          </u>
          <note type="speaker">
            Anf. 71 HANS ROTHENBERG (M) replik:
          </note>
          <u>
            <seg>
              Fru ålderspresident! Den här debatten kan nog för åhörare synas
              som något märklig.
            </seg>
          </u>
          <u>
            <seg>
              Det är inte Moderaterna som har sanktionerat kommunismen på Kuba.
              Moderaterna vill driva på den svenska regeringen, oavsett vilken
              regering det är inom fem år. Om inte det här avtalet visar några
              framsteg ska EU kliva ur detsamma – jag tror inte att den kubanska
              befolkningen fnissar lika mycket åt det. Det är med detta förbehåll
              som vi säger att vi vill ge det här en chans.
            </seg>
          </u>
          <u>
            <seg>
              Det handlar om att vi har olika syn på hur det efter sex decennier
              ska bli möjligt att åstadkomma någon som helst förbättring för
              demokrati och mänskliga rättigheter på Kuba. Den gemensamma reservationen
              från Fredrik Malm och Liberalerna och andra partier är kanske
              en av årets mest intressanta. Liberalerna och andra partier som
              inte var beredda att stödja regeringsunderlaget har nu skrivit
              ihop sig i en ohelig reservation. Den innehåller inte särskilt
              många förslag eller substans när det gäller vad man egentligen
              vill.
            </seg>
          </u>
          <u>
            <seg>
              Jag tror inte att någon här behöver oroa sig över att det är
              något skifte i Moderaternas syn på Kuba och kommunismen. För att
              parafrasera en tidigare statsminister: Kom inte och tala om för
              oss moderater vad Kuba ­ kommunismen innebär! Vi har sett den,
              vi har vuxit upp med den, vi hatar den, och vi vill göra någonting
              åt den.
            </seg>
          </u>
          <note type="speaker">
            Anf. 72 KERSTIN LUNDGREN (C) replik:
          </note>
          <u>
            <seg>
              Fru ålderspresident! Det låter återigen som om vi bara har att
              ta ställning för ett ja eller nej. Det som förvånade mig var att
              vi inte kunde samlas i utrikesutskottet i år, så som vi kunde
              göra tidigare, för att låta avtalet vila och för att med den vilandeförklaringen
              sätta press på både regeringen och EU-kommissionen att försöka
              få något att hända i rätt riktning på Kuba efter det att den kubanska
              konstitutionen hade blivit verklighet. Det är ju det nya. Vi började
              förhandla när läget förändrades i positiv riktning, och vi hoppades.
            </seg>
          </u>
          <u>
            <seg>
              Men precis som vi har fått se i andra sammanhang har vi också
              sett att utvecklingen går i fel riktning. Det är där vi tycker
              att det finns skäl att slå bakut.
            </seg>
          </u>
          <u>
            <seg>
              Fru ålderspresident! När jag läser detta avtal och konstitutionen
              förstår jag egentligen inte hur man kan rösta ja och säga att
              detta är grunden för att förändra det kubanska systemet. I detta
              avtal erkänns ju det kubanska systemet – det respekteras – och
              den kubanska konstitutionen. Parterna ska komma överens om en
              dagordning för varje dialogmöte som ska avspegla deras respektive
              intressen och på ett välavvägt sätt ta upp medborgerliga och politiska
              rättigheter samt ekonomiska, sociala och kulturella rättighe ­
              ter. Där har vi grunderna. Dessutom står det tydligt i artikel
              12 att avtal som inte överensstämmer med den konstitution som
              antagits inte är gällande.
            </seg>
          </u>
          <u>
            <seg>
              Fru ålderspresident! Därför vill jag fråga: Hur kommer det sig
              att Moderaterna nu vill släppa fram detta avtal?
            </seg>
          </u>
          <note type="speaker">
            Anf. 73 HANS ROTHENBERG (M) replik:
          </note>
          <u>
            <seg>
              Fru ålderspresident! Jag tycker att Kerstin Lundgren och Centerpartiet
              landar i ett försök till en konstruktiv ansats i detta. Sedan
              landar vi – Mo ­ deraterna och Centerpartiet – i lite olika metoder
              och olika förhållningssätt.
            </seg>
          </u>
          <u>
            <seg>
              Jag kan ha respekt för att en metod kan vara att lägga detta
              åt sidan i några år. Men vad händer då? Det är på det sättet att
              25 av EU:s nuvarande 28 länder har ratificerat detta avtal. Det
              är tre länder som inte har gjort det, och det är Sverige, Litauen
              och Holland. Så länge någon inte säger nej löper detta avtal på,
              det vill säga att om vi lägger detta åt sidan kommer ingenting
              att hända. Det kommer inte att vara någon som helst signal till
              Havanna. Det kommer inte ens att vara en röksignal från en slocknad
              Kubacigarr. Det ändrar ingenting.
            </seg>
          </u>
          <u>
            <seg>
              Det är där som vi menar att vi vill ställa extra krav på Sveriges
              acceptans av detta. Vi vill ha hållpunkter, vi vill ha avstämningar
              och vi vill i en framtid kunna säga: Nu är det dags för EU att
              kliva ur detta eftersom det inte fungerar.
            </seg>
          </u>
          <u>
            <seg>
              Personligen tror jag att det är 5–10 procents sannolikhet att
              detta kommer att förändra villkoren på Kuba. Men det vore ett
              historiskt fel att säga nej till möjligheten till dessa 5–10 procent.
            </seg>
          </u>
          <note type="speaker">
            Anf. 74 KERSTIN LUNDGREN (C) replik:
          </note>
          <u>
            <seg>
              Fru ålderspresident! Detta avtal är möjligt att säga upp från
              endera parten med sex månaders uppsägningstid.
            </seg>
          </u>
          <u>
            <seg>
              Jag hör att Moderaterna verkar resonera som att om inte något
              har hänt om fem år vill de att detta ska omprövas. Men då har
              avtalet trätt i kraft. Då är det mycket svårare. Då krävs det
              enighet för att säga upp avtalet och få denna sexmånadersperiod
              att börja verka.
            </seg>
          </u>
          <u>
            <seg>
              Än så länge har avtalet inte trätt i kraft. Vi har fem års erfarenhet
              sedan förhandlingarna inleddes, och utvecklingen har gått i fel
              riktning. Av detta skäl tycker vi inte att det finns anledning
              att nu släppa fram, säga ja till och ratificera avtalet. Så länge
              avtalet inte är undertecknat av EU fortsätter nämligen dialogen
              och samtalen. Men det finns ändå en liten signal som ringer: Utan
              resultat som går i demokratisk, rättsstatlig MR-riktning får vi
              inte avtalet att träda i kraft.
            </seg>
          </u>
          <u>
            <seg>
              Det vore väl bättre att ha denna ingång om man vill förändra
              än att rösta ja i dag till avtalet?
            </seg>
          </u>
          <u>
            <seg>
              Det är verkligen inte så att ett särskilt yttrande i denna del
              förändrar något. Jag tror att det är nästan lika liten chans att
              tro att hela EU skulle bestämma sig för att säga upp avtalet om
              fem år om Kuba inte har gått i rätt riktning. Det är faktiskt
              på det sättet att vi med detta avtal accepterar den konstitution
              som oåterkalleligt ger kommunistpartiet överhöghet på Kuba.
            </seg>
          </u>
          <note type="speaker">
            Anf. 75 HANS ROTHENBERG (M) replik:
          </note>
          <u>
            <seg>
              Fru ålderspresident! Hur förändrar man en diktatur? Hur förändrade
              omvärlden Sovjetunionens och östblockets fall? Den mest gigantiska
              och världsdominerande diktaturmakt som någonsin har funnits föll
              av sig själv. Burma var också en diktatur som någonstans ruttnade
              sönder inifrån. Det finns tyvärr inget recept på hur man knäcker
              en diktatur. En del tror att man gör det med vapen, en del tror
              att man gör det med gerillor, en del tror att man gör det med
              handelsbojkotter och en del tror att man gör det med någon form
              av dialog. Det finns inget standardknep. Vi föredrar att vara
              pragmatiska och testa detta avtal men samtidigt också ställa krav.
            </seg>
          </u>
          <u>
            <seg>
              Moderaterna har i riksdagen varit drivande för att det måste
              finnas en ambitiös kontroll för uppföljning av detta avtal. Vi
              har inget till övers för totalitära kommunistregimer, och vi kommer
              aldrig att ha det. Men vi har inte heller trott på isolering som
              metod. Vill man isolera är man också svaret skyldig att tala om
              vad man vill göra i stället.
            </seg>
          </u>
          <u>
            <seg>
              Vi vill ge avtalet en chans, och senast fem år efter att det
              har trätt i full kraft ska en avstämning och en utvärdering göras.
              Om inte ordentliga framsteg och förbättringar gjorts ska Sverige
              driva att avtalet sägs upp från EU:s sida. Det kan ske med sex
              månaders intervall – absolut.
            </seg>
          </u>
          <u>
            <seg>
              Nu är det faktiskt upp till Kuba att visa att man är seriös i
              fråga om detta. Det är inte upp till Moderaterna, det är inte
              upp till Centerpartiet utan det är upp till Kubas regim att visa
              detta. Detta är ett ansvar som vi har i dag.
            </seg>
          </u>
          <u>
            <seg>
              Kommunism är någonting som världen mår mycket dåligt av, och
              kommunism är någonting som Kubas befolkning alldeles för länge
              har mått alldeles för illa av.
            </seg>
          </u>
          <note type="speaker">
            Anf. 76 HÅKAN SVENNELING (V):
          </note>
          <u>
            <seg>
              Fru ålderspresident! Tonläget inför och under dagens debatt om
              EU:s avtal om politisk dialog med Kuba har varit mycket högt.
              Inget land väcker så starka känslor i den svenska borgerligheten
              som Kuba. Troligtvis är det på grund av landets långvariga motstånd
              att inordna sig i det kapitalistiska systemet.
            </seg>
          </u>
          <u>
            <seg>
              Samtidigt är Kuba långt ifrån något mönsterland. Utvecklingen
              på Ku ­ ba är inte entydig. Stora sociala framsteg har uppnåtts
              samtidigt som brot ­ ten mot de mänskliga rättigheterna är mycket
              omfattande. Den negativa effekten och betydelsen av USA:s blockad
              mot Kuba kan inte överskattas.
            </seg>
          </u>
          <u>
            <seg>
              I dag syns tecken på reformer när det kommer till den ekonomiska
              politiken. Men få signaler, om ens någon, kommer om grundläggande
              förändringar av landets politiska system.
            </seg>
          </u>
          <u>
            <seg>
              USA har i praktiken haft nästan samma politik mot Kuba i 60 år
              – blockad, blockad och blockad – utan att demokratiseringen på
              Kuba har tagit fart. Under några få år mjukade Obama upp relationerna
              mellan USA och Kuba, och den ekonomiska utvecklingen började ta
              fart. Barack Oba ­ mas historiska besök på Kuba 2016 utgjorde
              en milstolpe i de förbättrade relationerna. Strax efteråt öppnades
              ett antal reguljära flyglinjer mellan USA och Kuba för första
              gången på 55 år. Men snart vände utvecklingen tillbaka med Donald
              Trump i Vita huset.
            </seg>
          </u>
          <u>
            <seg>
              EU ska inte i sin Kubapolitik följa USA i spåren. I stället ska
              vi använda dialog och samtal som en av våra vägar för att trycka
              på den kubanska regimen för demokratisering. Isolering har inte
              fungerat och kom ­ mer inte att fungera. Därför säger vi ja till
              EU:s avtal om politisk dialog med Kuba.
            </seg>
          </u>
          <u>
            <seg>
              Framför allt är det bara mot Kuba som borgerligheten vill använda
              den ­ na isoleringstaktik. Det finns kraftfull kritik mot kommunistpartiet
              som styr enpartistaten Kina. Men näringslivstoppar och andra borgare
              skulle aldrig gå med på att isolera världens näst största ekonomi
              på samma sätt som man vill isolera Kuba. Money talks, och i Kina
              kan man tjäna pengar även om det innebär att mänskliga rättigheter
              kränks.
            </seg>
          </u>
          <u>
            <seg>
              Kuba uppfyller inte de nödvändiga krav som måste ställas på en
              demokrati, och brotten mot de mänskliga rättigheterna fortsätter.
              Yttrande-, press- och mötesfrihet är kraftigt begränsa de , och
              det saknas möjligheter att bilda och organisera sig i fria, oberoende
              fackförbund. Vänsterpartiet önskar se en demokratisering och en
              ökad respekt för mänskliga rättigheter på Kuba. En sådan process
              måste formas av det kubanska folket. Sverige bör därför stärka
              stödet till det civila samhället på Kuba och verka för en demokratisering
              av landet.
            </seg>
          </u>
          <u>
            <seg>
              Den svenska borgerligheten har ett blint öga när det gäller Kubas
              socia ­ la framsteg. Vi ser att Kuba i flera hänseenden lever
              upp till de ekonom ­ iska, sociala och kulturella rättigheter
              som ryms i FN:s konvention om mänskliga rättigheter. Kuba bedriver
              ett omfattande socialt solidaritets ­ arbete i många latinamerikanska
              länder, vilket uppskattas av de mest ut ­ satta på kontinenten.
              Även när det gäller hållbar utveckling utmärker sig Kuba positivt.
              Att Kuba har gjort några sociala framsteg ursäktar dock inte på
              något sätt bristerna i medborgerliga rättigheter.
            </seg>
          </u>
          <u>
            <seg>
              USA:s blockad är en starkt hämmande faktor för en utveckling
              mot demokrati, och omvärlden bör därför agera för att den hävs.
              Den påverkar dessutom miljoner kubaners möjlighet att få tillgång
              till medicin och medicinsk teknik och är därmed avgörande för
              deras hälsa. Till detta kan fogas att olika FN-program vid åtskilliga
              tillfällen har drabbats av indragna leveranser av vaccin, sprutor
              och annan medicinsk utrustning för att de skulle användas på just
              Kuba.
            </seg>
          </u>
          <u>
            <seg>
              Vänsterpartiet delar FN:s generalförsamlings kritik mot USA:s
              blockad mot Kuba. Det är helt oacceptabelt att en regering beslutar
              om sanktioner som så uppenbart straffar och drabbar ett helt folk.
              Det är inget annat än kollektiv bestraffning. Sverige ska tydligt
              fördöma USA:s ekonomiska blockad mot Kuba och kräva att den omgående
              upphävs.
            </seg>
          </u>
          <u>
            <seg>
              Med detta, fru ålderspresident, vill jag yrka bifall till förslaget
              i betänkandet och särskilt notera Vänsterpartiets särskilda yttrande.
            </seg>
          </u>
          <note type="speaker">
            Anf. 77 LARS ADAKTUSSON (KD) replik:
          </note>
          <u>
            <seg>
              Fru ålderspresident! I Håkan Svennelings värld är USA roten till
              allt ont.
            </seg>
          </u>
          <u>
            <seg>
              I sitt särskilda yttrande skriver han att den negativa betydelsen
              av USA:s blockad mot Kuba inte kan överskattas. Vidare skriver
              han att blockaden hämmar en utveckling mot demokrati. Håkan Svenneling
              nämner inte diktaturen. Han nämner inte avsaknaden av fria val,
              och han nämner inte förtrycket och de politiska fångarna. Kubas
              kommunistregim är enligt Håkan Svenneling ett offer för omständigheterna.
            </seg>
          </u>
          <u>
            <seg>
              Vänsterpartister tycker inte om att bli påminda om sitt kommunistiska
              förflutna. Det brukar bemötas med fnysningar och överslätande
              leenden, som om det skulle sakna relevans. Det gör det dock inte.
              Författaren Magnus Utvik skrev nyligen, apropå Berlinmurens fall
              för 30 år sedan, att kommunismens idé fortfarande är levande för
              Vänsterpartiet. I partiprogrammet kan man läsa om kapitalismens
              avskaffande och ett klasslöst samhälle – den kommunistiska idéns
              mål. Lägg därtill, Håkan Svenneling, att det finns partiföreträdare
              i din egen riksdagsgrupp som har beskrivit sig som kommunister.
            </seg>
          </u>
          <u>
            <seg>
              Fru ålderspresident! Vänsterpartiet strök ordet ”kommunisterna”
              från sitt partinamn 1990, men banden till de socialistiska och
              kommunistiska systemen finns kvar. Samarbetet med Europas kommunistpartier
              i Europa ­ parlamentet visar det, och förringandet av det kommunistiska
              vanstyret på Kuba visar det. Det är ett svek mot diktaturens offer.
              Det är sorgligt, och det är bedrövligt.
            </seg>
          </u>
          <note type="speaker">
            Anf. 78 HÅKAN SVENNELING (V) replik:
          </note>
          <u>
            <seg>
              Fru ålderspresident! Jag har inga problem att kalla Kuba en enpartistat
              och en diktatur, för det är vad det är. Jag lyfte i mitt anförande
              fram de brott mot mänskliga rättigheter som regimen i Kuba begår
              varje dag – och har begått under lång tid.
            </seg>
          </u>
          <u>
            <seg>
              Det intressanta med den här debatten är att det inte var förrän
              vid replikskiftet mellan Hans Rothenberg och Fredrik Malm som
              vi började tala om USA:s blockad och vilka effekter den har. Lars
              Adaktusson nämnde den inte med ett ord, trots att den har pågått
              i 60 år. Det säger väldigt mycket om den svenska debatten om Kuba:
              Man ser inte USA:s roll i vad som sker, och man vill inte se det.
              Man vill nämligen gilla USA:s politik.
            </seg>
          </u>
          <u>
            <seg>
              Vänsterpartiets arv är tufft, och det är många gånger jag inte
              är stolt över det. Själv besökte jag i september massgravarna
              utanför Petrozavodsk , där Stalin dödade tiotusentals människor.
              Det gjorde otroligt starka intryck på mig. Men när det gäller
              vårt arv i förhållande till Kuba valde vi på vår kongress 2008
              att anta en ny Kubapolitik. Vi valde att vara tydliga utifrån
              tre punkter. Det handlar om tydlig MR-kritik gällande de brott
              mot mänskliga rättigheter som sker, och det handlar om att tydligt
              kritisera USA:s blockad och vad den ger. Samtidigt handlar det
              om att se det som borgerligheten i Sverige och på många andra
              ställen inte ser, nämligen de sociala framsteg som faktiskt sker
              på Kuba och hur Kuba många gånger lyfter klimatfrågan bättre än
              vad västerländska länder gör.
            </seg>
          </u>
          <u>
            <seg>
              Lars Adaktusson försöker få det till att det finns band till
              kommunism ­ en kvar i Vänsterpartiet. Jag skulle kunna rekommendera
              honom att titta på Kinas ambassads hemsida och de fördömanden
              som det kinesiska kommunistpartiet gör av mig som person. Det
              finns inga sådana band kvar, Lars Adaktusson; du kan släppa den
              talepunkten.
            </seg>
          </u>
          <u>
            <seg>
              För mig är det viktigt att inse att förändring kan ske. Det är
              väl just det Berlinmuren står för: Helt plötsligt sker förändringar
              – kanske till och med på Kuba.
            </seg>
          </u>
          <note type="speaker">
            Anf. 79 LARS ADAKTUSSON (KD) replik:
          </note>
          <u>
            <seg>
              Fru ålderspresident! Det finns inga band kvar, säger Håkan Svenneling.
            </seg>
          </u>
          <note>
            ”Jag är kommunist”, säger Ali Esbati i Aftonbladet, 11 år efter
            att partiet bytte namn.
          </note>
          <u>
            <seg>
              ” Jag är kommunist för jag tycker att vi har en stolt historia
              ”, säger Ida Gabrielsson, 15 år efter att partiet bytt namn.
            </seg>
          </u>
          <u>
            <seg>
              Vänsterpartiet har inte gjort upp med sin historia, och det märks
              – inte minst i vurmen för kommunistdiktaturen på Kuba.
            </seg>
          </u>
          <note type="speaker">
            Anf. 80 HÅKAN SVENNELING (V) replik:
          </note>
          <u>
            <seg>
              Fru ålderspresident! Jag har väldigt svårt att se på vilket sätt
              vi har vurmat för den kubanska regimen.
            </seg>
          </u>
          <u>
            <seg>
              Jag känner det otroligt hårt i mitt hjärta när Fredrik Malm beskriver
              den tortyr som kubanska människorättsaktivister utsätts för. Det
              beror på att oavsett var, med vilka motiv och av vem som brott
              mot mänskliga rätt ­ igheter begås tänker jag stå upp och säga
              att det är fel. Det gör att jag inte känner någon vurm över huvud
              taget för Kuba.
            </seg>
          </u>
          <u>
            <seg>
              Det som oroar mig är dock de dubbla måttstockar som den svenska
              borgerligheten har när det kommer till utrikespolitik. Det oroar
              mig hur man med precision alltid är kritisk och vill isolera Kuba
              som den ö det är – låtsas som om den inte fanns och gömma den
              i Bermudatriangeln – men samtidigt lyfter fram andra länder som
              begår brott mot mänskliga rättigheter och skapa avtal med dem.
              Ett sådant land är till exempel Israel, som EU har ett associationsavtal
              med för att underlätta frihandel. Det har man trots omfattande
              och dagliga brott mot mänskliga rättigheter.
            </seg>
          </u>
          <u>
            <seg>
              Det är dessa måttstockar hos den svenska borgerligheten som jag
              faktiskt inte förstår. Jag förstår inte hur man kan tycka att
              det är okej i Israel och okej i Marocko, hur man kan ha vapenexport
              till Saudiarabien och hur man kan låta bli att kalla det som händer
              i Bolivia en statskupp – men Kuba ska man vara på jakt efter.
              Det är väl det som gör att många i Vänstern känner att vårt arv
              kanske är tungt men att vi åtminstone ser brotten. Vi hoppas att
              dialog och samtal faktiskt kan innebära en demokratisering.
            </seg>
          </u>
          <note type="speaker">
            Anf. 81 FREDRIK MALM (L) replik:
          </note>
          <u>
            <seg>
              Herr ålderspresident! Det är positivt att Håkan Svenneling ändå
              är tydlig med att han betraktar Kuba som en enpartistat och en
              diktatur. Så har det inte alltid varit i Vänsterpartiet, som vi
              vet.
            </seg>
          </u>
          <u>
            <seg>
              Faktum är också att det fortfarande inte riktigt är så. Det finns
              i Sverige en hejarklack för enpartistaten på Kuba. Den kallas
              Svensk- K ubanska F öreningen, och i den finns det en del personer
              som är aktiva – och som även har ordförandeposter lokalt – som
              har kandiderat för Vänsterpartiet och på olika sätt är aktiva
              i partiet. De håller för övrigt väldigt ofta möten i ABF-huset
              i Jönköping. ABF är ju en del av socialdemokratin, så det finns
              en del att göra för arbetarrörelsen i Sverige när det handlar
              om att hålla en rågång gentemot diktaturen på Kuba.
            </seg>
          </u>
          <u>
            <seg>
              Bortsett från den kritik som förts fram mot Kubas demokratiska
              tillkortakommanden och brister håller sig Svenneling fast vid
              någonting; han måste ju i slutändan någonstans visa att Kuba ändå
              är okej. Då kommer vi till detta med sociala framsteg.
            </seg>
          </u>
          <u>
            <seg>
              Faktum är att Kuba var ett av de rikaste länderna i Latinamerika
              innan Fidel Castro och hans bror startade sin väpnade resning.
              I dag är Kuba ett av de fattigaste länderna. Man jämför sig i
              dag i huvudsak med mycket fattiga länder, medan man på den tiden
              var ungefär i paritet med de rikaste latinamerikanska länderna.
            </seg>
          </u>
          <u>
            <seg>
              En rad sociala indikatorer pekar på att Kuba nu presterar ungefär
              lika bra eller dåligt som en rad andra länder i Latinamerika.
              Skillnaden är att dessa andra länder inte behöver dras med en
              skäggig diktator i militäruni ­ form vid makten, utan de har en
              fri press, yttrandefrihet och demokrati. Så varför lyfta fram
              detta sociala på Kuba som ett sådant föredöme?
            </seg>
          </u>
          <note type="speaker">
            Anf. 82 HÅKAN SVENNELING (V) replik:
          </note>
          <u>
            <seg>
              Herr ålderspresident! Jag börjar med Svensk-Kubanska Föreningen.
            </seg>
          </u>
          <u>
            <seg>
              Jag tror att det är viktigt att komma ihåg, Fredrik, att vi har
              föreningsfrihet och åsiktsfrihet i Sverige, till skillnad från
              på Kuba. Man får faktiskt vara medlem i en förening så länge man
              inte aktivt motverkar Vänsterpartiets åsikter.
            </seg>
          </u>
          <u>
            <seg>
              Det är helt okej att någon som tycker att Kuba är jättebra väcker
              en motion till Vänsterpartiets kongress. Vänsterpartiets kongress,
              som bestämmer partiets politik och som bestämmer vilket budskap
              jag ska framföra, sa dock 2008 att det finns tre saker med Kuba
              som är viktiga att nämna.
            </seg>
          </u>
          <u>
            <seg>
              Den ena är att Kuba begår brott mot mänskliga rättigheter.
            </seg>
          </u>
          <u>
            <seg>
              Den andra är USA:s blockad, vars betydelse för och effekt på
              Kubas ekonomi inte ska underskattas. Vi kommer att återkomma till
              detta.
            </seg>
          </u>
          <u>
            <seg>
              Den tredje saken är sociala framsteg, som vi också ska komma
              tillbaka till.
            </seg>
          </u>
          <u>
            <seg>
              Det är helt okej. Efter denna debatt kommer min mejlkorg att
              bli full av mejl från vänsterpartister som är arga på mig för
              att jag uttrycker dessa saker om Kuba.
            </seg>
          </u>
          <u>
            <seg>
              Kuba har en dålig ekonomi, bland annat på grund av USA:s blockad,
              som vi ser. Det är ju inte så oväntat – om Norge, Finland, Tyskland
              och Danmark skulle inleda en blockad mot Sverige och hålla fast
              vid den i 60 år är det klart som sjutton att det skulle påverka
              vår ekonomi.
            </seg>
          </u>
          <u>
            <seg>
              Men i Kubas fall har det inte inneburit en demokratisering. Det
              är därför vi är ett antal partier som tycker att det är viktigt
              att föra dialog och diskussion om demokrati, men det tycker inte
              du, Fredrik.
            </seg>
          </u>
          <u>
            <seg>
              Läskunnigheten är hög på Kuba; det har vi varit inne på tidigare.
              Sjukvården är gratis och tillgänglig för alla. Det som jag tycker
              att Kuba gör bra i sin latinamerikanska omvärld är att man utbildar
              doktorer i större utsträckning än många latinamerikanska länder
              och att man ser till att hjälpa andra länder att få bra tillgång
              till sjukvård.
            </seg>
          </u>
          <u>
            <seg>
              Men till exempel Bolsonaro i Brasilien har utvisat alla kubanska
              läkare. Vilka drabbas av det? Inte Bolsonaro själv, utan det är
              givetvis Brasiliens fattigaste.
            </seg>
          </u>
          <note type="speaker">
            Anf. 83 FREDRIK MALM (L) replik:
          </note>
          <u>
            <seg>
              Herr ålderspresident! Det är mycket riktigt att läskunnigheten
              på Kuba är hög. Frågan är vad de kubanska invånarna har möjlighet
              att läsa.
            </seg>
          </u>
          <u>
            <seg>
              Det finns tre tillåtna dagstidningar på Kuba.
            </seg>
          </u>
          <u>
            <seg>
              Den första är Granma – det är kommunistpartiets tidning. Den
              ser ut som tidningen Proletären i Sverige; den är röd och svart.
              Den kommer ut varje dag.
            </seg>
          </u>
          <u>
            <seg>
              Den andra dagstidningen är Juventud Rebelde . Det är kommunistpartiets
              ungdomsförbunds tidning.
            </seg>
          </u>
          <u>
            <seg>
              Den tredje är en tidning som heter Trabajadores. Det är kommunistpartiets
              fackförbunds tidning.
            </seg>
          </u>
          <u>
            <seg>
              Det är dessa tre man kan läsa. Det räcker att läsa en av dem,
              så att säga, för det står samma sak i alla tre.
            </seg>
          </u>
          <u>
            <seg>
              Granma, som grundades 1965, har aldrig under hela sin existens
              ställt en enda kritisk fråga till en kubansk makthavare, av det
              enkla skälet att det är kommunistpartiets egen tidning.
            </seg>
          </u>
          <u>
            <seg>
              Det är just tidningen Granma som varje år presenterar de sociala
              indikatorer som Kuba skyfflar in i det internationella systemet
              och sedan spri ­ der till Håkan Svenneling och hans partivänner
              och till andra så kallade progressiva vänsterrörelser i världen
              för att visa att Kuba är ett land som gör stora sociala framsteg.
              Detta blir regimen förstås glad för att Håkan Svenneling upprepar
              i sitt särskilda yttrande i det betänkande vi nu diskuterar.
            </seg>
          </u>
          <u>
            <seg>
              Men sanningen är ju att det inte går att lita på denna statistik,
              av det enkla skälet att den är helt omöjlig att kontrollera då
              det saknas yttrandefrihet på Kuba. Ingen kubansk makthavare behöver
              sitta i en Agendastudio eller i en CNN-studio och få svåra frågor
              om denna statistik.
            </seg>
          </u>
          <u>
            <seg>
              Jag vet inte om Håkan Svenneling blint skulle lita på en statistik
              som kommer från till exempel mig om den inte gick att kontrollera.
              Så frågan blir varför Vänsterpartiet år efter år upprepar detta
              mantra om de sociala framstegen på Kuba när det är helt omöjligt
              att kontrollera den kubanska statistiken.
            </seg>
          </u>
          <note type="speaker">
            Anf. 84 HÅKAN SVENNELING (V) replik:
          </note>
          <u>
            <seg>
              Herr ålderspresident! Precis som Fredrik konstaterade jag i mitt
              anförande att det inte råder pressfrihet på Kuba. Det är såklart
              en extremt stor inskränkning av mänskliga rättigheter att man
              inte kan läsa vad man själv vill.
            </seg>
          </u>
          <u>
            <seg>
              Det är självklart så att det säkert finns ett intresse från den
              kubanska regimen att föra en statistik som är gynnsam för regimen.
              Även i demokratiska länder kan vi se att de som styr försöker
              att anpassa en statistik som passar.
            </seg>
          </u>
          <u>
            <seg>
              Men man kan inte komma ifrån det faktum att FN får sina transporter
              av medicin och medicinsk utrustning till Kuba blockerade på grund
              av USA:s blockad, eftersom de företag som skulle hjälpa FN att
              ta dit medicinen och utrustningen också blir blockerade i sex
              månader från att verka med sina fartyg i USA. Det är ett faktum,
              och det är ändå så att statistiken säger att man får sämre sjukvård
              om man blir utsatt för en blockad.
            </seg>
          </u>
          <u>
            <seg>
              Jag tycker också att det är ganska förmätet av Fredrik Malm att
              racka ned på läskunnighet. Vi befinner oss i ett land med 100
              procent läskunnighet. Vi har fått möjlighet att ha fria rättigheter,
              att yttra oss och att tycka. Utan att ha varit på Kuba tror jag
              att väldigt många kubaner ändå uppskattar att de kan läsa vad
              som står på ett papper. Sedan är det klart att man skulle vilja
              att detta papper var fritt skrivet av en fritt tänkande människa.
              Det är ju någonting som vi vill uppnå genom att ha ett politiskt
              avtal.
            </seg>
          </u>
          <u>
            <seg>
              Det som förvånar mig i hela denna debatt, herr ålderspresident,
              är att man för isolationspolitiken bara gentemot Kuba och att
              man inte från Fredrik Malms sida kan se andra länder som man skulle
              vilja isolera som en ö eller glömma bort och säga att detta är
              den bästa taktiken för politisk utveckling.
            </seg>
          </u>
          <u>
            <seg>
              Jag tror att möjligheterna för en positiv politisk utveckling
              på Kuba är små. Det har vi ju sett – det har gått 60 år, och vi
              har inte kommit särskilt mycket längre framåt. Men vi måste försöka;
              det är vårt ansvar som medborgare i Sverige och i världen för
              alla kubaners framtida frihet.
            </seg>
          </u>
          <note type="speaker">
            Anf. 85 HANS ROTHENBERG (M) replik:
          </note>
          <u>
            <seg>
              Herr ålderspresident! I detta ärende har vi landat i lite oortodoxa
              konstellationer. Jag tycker att det är viktigt att vi klargör
              var skiljelinjen går, även om vi – den här gången – råkar hamna
              på samma planhalva.
            </seg>
          </u>
          <u>
            <seg>
              Jag förklarade Moderaternas hållning. Vi vill vara toleranta,
              och vi vill ge detta en möjlighet. Vi tror inte på isolering.
              Men vi vill också vara med och bidra och ge möjlighet till det
              som har varit västvärldens lycka – en demokratisk hållning byggd
              på liberala värderingar, med frihandel – för att också kunna öppna
              upp Kuba på sikt.
            </seg>
          </u>
          <u>
            <seg>
              Vi kan konstatera att Vänsterpartiet också ställer upp på detta
              avtal och att man, precis som vi moderater, har lämnat ett särskilt
              yttrande. Det är där någonstans vi märker skillnaden våra partier
              emellan.
            </seg>
          </u>
          <u>
            <seg>
              I Vänsterpartiets särskilda yttrande nämns Kuba tolv gånger på
              en A4-sida, men med klassisk retorik nämns USA sex gånger.
            </seg>
          </u>
          <u>
            <seg>
              Jag tycker att det är lite tråkigt att det när vi talar om världens
              mest symboliska kvarvarande kommunistregim – Nordkorea må vara
              den absolut mest obehagliga, men Kuba är den symboliskt viktigaste
              kommunistregimen – är så viktigt för Vänsterpartiet att ta upp
              den negativa betydelsen av USA:s blockad.
            </seg>
          </u>
          <u>
            <seg>
              Håkan Svenneling talar om att ”den ekonomiska blockad som hållits
              vid liv av USA i decennier ursäktas med hänvisning till brott
              mot mänskliga rättigheter” och att Vänsterpartiet håller med om
              FN:s kritik mot USA:s blockad. Håkan Svenneling anser också att
              ” USA:s ekonomiska blockad mot Kuba tydligt bör fördömas och att
              USA omgående bör upphäva densamma ” .
            </seg>
          </u>
          <u>
            <seg>
              Varför denna fixering vid USA? Varför är det så svårt att säga
              att den kubanska kommunistregimen ensam har ansvaret för Kubas
              förtryck?
            </seg>
          </u>
          <note type="speaker">
            Anf. 86 HÅKAN SVENNELING (V) replik:
          </note>
          <u>
            <seg>
              Herr ålderspresident! Den enkla förklaringen är att det inte
              är Kubas enskilda ansvar. Genom en 60 år lång blockad av sin närmaste
              granne, ett betydligt mindre land, bär USA självklart ett stort
              ansvar för allt mänskligt lidande på Kuba. Genom sin blockad stoppar
              man allt möjligt som skulle kunna vara av godo för Kubas befolkning.
              Man bestraffar kollektivt ett helt folk för att man inte gillar
              deras ledare. Det tycker jag att vi ska säga ifrån mot. Det är
              också den politiska skillnaden mellan Vänsterpartiet och Moderaterna.
            </seg>
          </u>
          <u>
            <seg>
              Jag uppskattar att du begärde replik, Hans Rothenberg. Det är
              bra att vi tydliggör de här skillnaderna. Det är också bra att
              vi har skrivit var sitt särskilt yttrande där vi tydliggör våra
              skillnader. Jag håller faktiskt med om mycket av det som står
              i Moderaternas särskilda yttrande, just för att ni är tydliga
              med de krav på demokratisering som behöver ställas på Kubas politiska
              ledning.
            </seg>
          </u>
          <u>
            <seg>
              Jag tycker också att jag tog upp att USA kan spela en positiv
              roll, när jag tog upp Obama. Det var ett väldigt litet fönster
              under en liten period av den 60 år långa blockaden när Obama försökte
              lätta upp och förändra det. Sedan fick vi tyvärr Donald Trump
              i Vita huset. Och när det gäller vartenda land vi diskuterar i
              utrikesutskottet pratar vi om USA:s påverkan. Oavsett om det handlar
              om Mellanöstern, Latinamerika eller EU pratar vi om USA:s roll.
              Att inte prata om USA:s roll när vi pratar om Kuba är som att
              inte prata om något som påverkar jättemycket och som faktiskt
              finns där . Därför tycker jag att det är helt naturligt och att
              fler borde prata om USA:s roll när det handlar om Kuba.
            </seg>
          </u>
          <u>
            <seg>
              Jag tycker ändå att det var lite imponerande att USA:s roll kom
              upp i ditt replikskifte med Fredrik Malm och att ni erkände att
              USA finns med. Innan dess var USA helt osynligt i den här debatten.
            </seg>
          </u>
          <note type="speaker">
            Anf. 87 TJÄNSTGÖRANDE ÅLDERSPRESIDENTEN:
          </note>
          <u>
            <seg>
              Jag vill erinra ledamoten om att samtalet sker via talmannen
              eller som nu ålderspresidenten. Vi duar inte varandra.
            </seg>
          </u>
          <note type="speaker">
            Anf. 88 HANS ROTHENBERG (M) replik:
          </note>
          <u>
            <seg>
              Herr ålderspresident! Det stämmer; det är bra att Sverige har
              erkänt USA:s roll.
            </seg>
          </u>
          <u>
            <seg>
              Jag tycker att det i en debatt som handlar om Kuba är viktigt
              att också betona Kubas ansvar för Kuba och Kubas regims ansvar
              för de missförhållanden som den egna befolkningen har levt under
              och som har tillåtits pågå i decennier.
            </seg>
          </u>
          <u>
            <seg>
              Det är på sin plats att fråga Vänsterpartiets representant: Menar
              Vänsterpartiet på allvar att det är USA:s fel och att USA under
              60 år har hindrat Kuba från att utvecklas i en demokratisk riktning?
              Är det på grund av USA som Fidel Castro och senare hans bror Raúl
              i decennier har förtryckt sitt eget folk ? Är det på grund av
              USA som Fidel Castro och hans bror genom åren har satt tiotusentals
              uppemot hundratusentals oppositionella kubaner i fängelse?
            </seg>
          </u>
          <u>
            <seg>
              När vi talar om EU:s avtal med Kuba bör vi fokusera på vad EU
              kan göra. Men vi ska också fokusera på vad Kuba i anständighetens
              namn kan och bör göra för Kuba, tr ots att det finns andra länder
              som använder icke fungerande blockader och andra icke fungerande
              aktiviteter i Kubas närområde .
            </seg>
          </u>
          <u>
            <seg>
              Jag vill ställa en rak fråga. Hade kommunistregimen på Kuba varit
              historia om USA inte hade blandat sig i med hjälp av blockader?
            </seg>
          </u>
          <note type="speaker">
            Anf. 89 HÅKAN SVENNELING (V) replik:
          </note>
          <u>
            <seg>
              Herr ålderspresident! Jag tycker att riksdagsledamo t en Rothenberg
              blandar ihop Kuba och Kubas folk. Den kritik som ska framföras
              och det ansvar som ska läggas på Kuba ska läggas på Kubas regim,
              inte på Kubas folk. Kubas folk har nämligen inte fått rösta, eller
              när man röstar går 98 procent av rösterna till Castro. Alla vi
              som befinner oss i en riktig demokrati förstår att det inte är
              fria och rättvisa val.
            </seg>
          </u>
          <u>
            <seg>
              Det gör att jag tycker att USA:s blockad måste nämnas utifrån
              att den drabbar alla. Kanske drabbar den till och med folket mer
              än den politiska ledningen i Havanna. Det gör att jag tycker att
              det är viktigt att se USA:s roll, och det är därför vi har lagt
              fram det särskilda yttrandet där vi tydliggör vad USA:s 60 år
              långa blockad har inneburit för den lilla önationen Kuba och dess
              folk.
            </seg>
          </u>
          <u>
            <seg>
              Herr ålderspresident! Hans Rothenberg ställde en retorisk fråga
              till mig som är svår att gissa svaret på: Om USA:s blockad skulle
              upphävas, skulle det innebära en demokratisering på Kuba? Jag
              tycker att det man kunde se under Obamas tid i fråga om förbättrade
              relationer var steg i rätt riktning.
            </seg>
          </u>
          <u>
            <seg>
              Jag hoppas att Donald Trump lämnar Vita huset och att det blir
              en demokratisk president som för en helt annan utrikespolitik
              så att EU och USA kan samverka för att skapa en demokratisering
              på Kuba. Det är min bästa förhoppning. Jag känner stor tillförsikt
              genom att både jag och Hans Rothenberg röstar ja till avtalet
              i dag. Och om USA:s befolkning väljer en annan ledare kan det
              kanske få en effekt på utvecklingen på Kuba.
            </seg>
          </u>
          <u>
            <seg>
              Det som dock oroar mig är risken för en så kallad Kinautveckling,
              där vi från EU:s sida bara sätter handel och ekonomiska intressen
              i första rum ­ met och inte ser behovet av förändringar när det
              gäller mänskliga rättigheter. Det har vi sett i Kina under lång
              tid. Nu har Moderaterna här i Sverige på ett föredömligt sätt
              vridit tillbaka klockan och sagt att mänskliga rättigheter måste
              stå i första rummet. Det hoppas jag att vi kan vara enade om också
              framöver.
            </seg>
          </u>
          <note type="speaker">
            Anf. 90 JANINE ALM ERICSON (MP):
          </note>
          <u>
            <seg>
              Herr ålderspresident! Jag är näst sista talare, och det mesta
              har sagts i fråga om EU:s avtal med Kuba om politisk dialog och
              samarbete. Men jag vill slå fast några saker.
            </seg>
          </u>
          <u>
            <seg>
              Detta är ett avtal som är ett ramverk för förbindelserna mellan
              EU och Kuba. Syftet är att konsolidera redan existerande relationer
              samt att skapa ett instrument som underlättar för EU att stödja
              reformprocesser i landet och att främja europeiska värderingar
              och intressen. Avtalet innebär att EU:s relationer med Kuba förs
              in under en samlad ram. Inom denna ram har EU också kunnat etablera
              en årlig dialog med Kuba om de mänskliga rättigheterna tillsammans
              med andra politiska dialoger.
            </seg>
          </u>
          <u>
            <seg>
              Avtalet ger alltså möjlighet till samarbete och dialog på en
              rad olika områden vad gäller demokrati, mänskliga rättigheter,
              god samhällsstyrning, utvecklingssamarbete, jämställdhet och handel.
              I avtalet betonar parterna särskilt vikten av att respektera de
              mänskliga rättigheterna, de grundläggande friheterna, de demokratiska
              principerna och rättsstatsprincipen samt att de ska samarbeta
              och följa internationella regler i fråga om nedrustning och icke-spridning
              av massförstörelsevapen.
            </seg>
          </u>
          <u>
            <seg>
              Avtalet stärker EU:s och Sveriges möjligheter att främja en demokratisk
              utveckling och mänskliga rättigheter på Kuba. I propositionen
              framhåller också regeringen att Sverige kommer att fortsätta verka
              för att dessa värden värnas i genomförandet av avtalet och att
              civilsamhällets deltagan ­ de i genomförandet ska säkerställas.
            </seg>
          </u>
          <u>
            <seg>
              Från vissa partier låter det som att regeringen och de partier
              som står bakom propositionen inte skulle se de problem som finns
              på Kuba. Det stämmer inte alls. När det gäller situationen på
              Kuba är det ingen här som har ifrågasatt att det är en enpartistat
              utan fria och demokratiska val och att de medborgerliga och politiska
              rättigheterna är fortsatt kringskurna. Oliktänkande utsätts för
              godtyckliga frihetsberövanden och trakasserier av polis och säkerhetstjänst.
              Aktivister hindras från att resa. Det finns politiska fångar.
              Det finns betydande hinder i fråga om mänskliga rättigheter när
              det gäller yttrandefrihet och organisering av civilsamhället och
              många fler inskränkningar som andra här har tagit upp tidigare.
              Om allt detta finns inget annat att säga än kritik.
            </seg>
          </u>
          <u>
            <seg>
              Sverige har haft relationer med Kuba under mycket lång tid, och
              vi har ett långtgående engagemang. Regeringen lyfter tydligt fram
              att demokrati, mänskliga rättigheter och rättsstatens principer
              måste vara centrala i Sveriges och EU:s relationer med Kuba, även
              när avtalet är färdigförhandlat och har ratificerats.
            </seg>
          </u>
          <u>
            <seg>
              I den fortsatta processen är det därför ytterst angeläget att
              Kuba visar ökad respekt för de mänskliga rättigheterna och att
              representanter från ci ­ vilsamhällesorganisationer blir delaktiga.
              Utan detta avtal finns inga formella förutsättningar för EU att
              vara drivande i Kubas demokratiska utveckling. Alternativet till
              detta avtal är inget avtal alls, och att isolera Kuba drabbar
              lokalbefolkningen på ett än värre sätt. Det må vara så att det
              inte är tillräckligt och att man hade kunnat vara tydligare, men
              detta är vad vi har.
            </seg>
          </u>
          <u>
            <seg>
              Skillnaden i dag står inte mellan hur vi ser på Kuba och de övergrepp
              på demokrati och mänskliga rättigheter som sker, utan vad som
              är den bästa strategin för förändring: att fortsätta isolera som
              man har prövat i decennier eller att pröva något nytt genom ökad
              politisk dialog.
            </seg>
          </u>
          <u>
            <seg>
              Jag tror på det senare. Därför yrkar jag bifall till förslaget
              i betänkandet.
            </seg>
          </u>
          <note>
            (Applåder)
          </note>
          <note type="speaker">
            Anf. 91 FREDRIK MALM (L) replik:
          </note>
          <u>
            <seg>
              Herr ålderspresident! Miljöpartiet är ett frihetligt parti. Det
              har sina rötter i en rörelse som egentligen alltid har vänt sig
              emot hierarkier, inte minst statssocialism och det slags projekt
              som har entusiasmerat andra delar av vänstern. Man skulle kort
              och gott kunna säga att Miljöpartiet inte gillar polisstater.
            </seg>
          </u>
          <u>
            <seg>
              Då är frågan varför detta avtal är så viktigt för Miljöpartiet.
              Under de senaste åren har ju Europeiska unionen förhandlat fram
              en rad olika avtal. Till alla dem har Miljöpartiet sagt nej. Miljöpartiet
              motarbetade Europeiska unionens handelsavtal med Kanada av alla
              länder. Man motarbetade Europeiska unionens omfattande ekonomiska
              partnerskap med Japan, som för övrigt är världens tredje största
              ekonomi. Miljöpartiet sa också nej till Europeiska unionens handelsavtal
              med Sydkorea. Man har varit emot TTIP och en rad andra ekonomiska
              samarbeten med demokratier.
            </seg>
          </u>
          <u>
            <seg>
              Frågan är därför varför det är så viktigt för Miljöpartiet att
              sluta avtal med en kommunistisk polisstat samtidigt som man säger
              nej till ett frihandelsavtal med Kanada.
            </seg>
          </u>
          <note type="speaker">
            Anf. 92 JANINE ALM ERICSON (MP) replik:
          </note>
          <u>
            <seg>
              Herr ålderspresident! Fredrik Malm hänvisar till handelsavtal
              som Miljöpartiet tidigare har varit kritiska till. Det har vi
              varit utifrån miljö- och klimataspekter. Vi har sett att det inte
              har funnits tillräckligt tydliga skrivningar om att kunna värna
              bland annat det. Det har varit vår största invändning i dessa
              delar.
            </seg>
          </u>
          <u>
            <seg>
              Precis som Fredrik Malm påpekar har vi också sett att det inte
              har handlat om avtal med stater där människor far otroligt illa
              och där man behöver se ett byte av regim för att situationen ska
              förbättras. Detta är vad det här avtalet handlar om. Det handlar
              inte om handelsutbytet i sig, utan om att kunna starta en dialog
              för att kunna bryta den utveckling som funnits på Kuba och som
              inte blir bättre. Vi har under decennier prövat en gammal politik
              och en gammal väg, men det har inte fungerat. Nu vill vi pröva
              något nytt.
            </seg>
          </u>
          <u>
            <seg>
              Jag vill fråga Fredrik Malm vad Liberalerna har som alternativ.
              Vilka förändringar vill Liberalerna se gentemot Kuba för att det
              ska bli förbättringar för det kubanska folket?
            </seg>
          </u>
          <note type="speaker">
            Anf. 93 FREDRIK MALM (L) replik:
          </note>
          <u>
            <seg>
              Herr ålderspresident! I den bästa av världar är samarbetsavtalet
              med den kubanska regimen ett avtal som bidrar till demokrati på
              Kuba. Men så förhåller det sig inte. Detta är inte sant.
            </seg>
          </u>
          <u>
            <seg>
              Det fanns en så kallad common position, en europeisk hållning,
              från 90-talet som var betydligt tydligare. I den krävdes demokratiska
              reformer på Kuba innan man skulle öppna upp för investeringar
              i hotellkedjor och annat.
            </seg>
          </u>
          <u>
            <seg>
              Orsaken till att detta avtal har kommit till stånd är det motsatta
              till det som Janine Alm Ericson hävdar. Man vill tona ned kraven
              på demokrati för att i stället få tillträde till den kubanska
              marknaden.
            </seg>
          </u>
          <u>
            <seg>
              När det gäller miljöaspekter måste man fundera på vilket sätt
              planekonomi är bra för miljön. I alla länder där man tillämpat
              planekonomi har det visat sig att man hushållat mycket ineffektivt
              med naturens resurser. Sovjetunionen är väl det tydligaste exemplet
              på detta.
            </seg>
          </u>
          <u>
            <seg>
              Att på något sätt tro att Kuba skulle vara bättre på miljöhänsyn
              än vad Kanada skulle vara är mycket märkligt. I Kanada har man
              en omfattande intern debatt om hur man ska förhålla sig till sina
              naturresurser. Om Kuba skulle ha naturresurser annat än socker,
              såsom olja i Venezuela som är ett till Kuba närstående land, skulle
              det inte finnas någon fri debatt, någon miljörörelse eller miljöhänsyn
              över huvud taget. De korrupta makthavarna skulle vräka sig över
              dessa naturresurser.
            </seg>
          </u>
          <u>
            <seg>
              Frågan kvarstår. Det blir en lite märklig signal att Miljöpartiet
              med sin långa historia av att verka för frihet för individen och
              annat tycker att det är jätteviktigt att EU har ett samarbetsavtal
              med kommunistdiktaturen och polisstaten Kuba. Men man vill inte
              att EU ska ha ett avtal med Kanada, Sydkorea och Japan. För mig
              som liberal framstår det som en fullständigt obegriplig hållning.
            </seg>
          </u>
          <note type="speaker">
            Anf. 94 JANINE ALM ERICSON (MP) replik:
          </note>
          <u>
            <seg>
              Herr ålderspresident! Det känns som att Fredrik Malm tolkar både
              mitt svar och denna proposition som fan tolkar Bibeln. Det här
              handlar om att vi behöver få till stånd en förändring och främja
              demokrati och mänskliga rättigheter. Det är vår utgångspunkt för
              detta avtal.
            </seg>
          </u>
          <u>
            <seg>
              Jag noterar att Fredrik Malm inte svarade på frågan vad alternativet
              till fortsatt isolering är och om han tror att det sätt att agera
              som inte har fungerat de senaste decennierna skulle börja fungera
              nu.
            </seg>
          </u>
          <note type="speaker">
            Anf. 95 MARKUS WIECHEL (SD) replik:
          </note>
          <u>
            <seg>
              Herr ålderspresident! Janine Alm Ericson nämnde att regeringen
              ska verka för att civilsamhället ska inkluderas i arbetet för
              att demokratisera Kuba och förbättra de mänskliga rättigheterna.
              Det känns som en väldigt dålig start när detta helt har ignorerats
              i avtalet. Man har inte släppt in demokratiaktivister, civilsamhället
              eller oppositionella krafter från Kuba. Det är en väldigt dålig
              start.
            </seg>
          </u>
          <u>
            <seg>
              Det här visar att regeringen, som har ignorerat detta tydliga
              faktum, nu än en gång sviker dem som kanske allra mest behöver
              vårt stöd. Jag tänkte därför ställa samma fråga som jag ställde
              till Pyry Niemi. Hur kan man som miljöpartist ignorera alla de
              människorättsaktivister och demokratikämpar som har varnat för
              detta avtal? De har tydligt deklarerat och vädjat till riksdagen
              om att säga nej till avtalet.
            </seg>
          </u>
          <note type="speaker">
            Anf. 96 JANINE ALM ERICSON (MP) replik:
          </note>
          <u>
            <seg>
              Herr ålderspresident! Tack, Markus Wiechel, för frågan! Jag håller
              helt med. Det är otroligt dåligt att civilsamhället inte har släppts
              in i dessa frågor. Men det har de heller inte under de senaste
              decennierna. Den utveck ­ ling som vi har sett har inte bara skett
              nu, även om man kan diskutera om det har varit en försämring eller
              förbättring. Situationen på Kuba har oerhört lång tid varit förfärlig
              när det gäller demokrati, mänskliga rättigheter och civilsamhällets
              inkludering. Det är därför vi tycker att det är dags att byta
              strategi. Det är dags att samla sig, få en ram för arbetet och
              kunna tala med en tydligare röst gentemot Kuba. Jag tror att vi
              båda är överens om förhoppningen om att det ska vara en fungerande
              strategi och betydligt bättre än det vi har gjort hittills.
            </seg>
          </u>
          <note type="speaker">
            Anf. 97 MARKUS WIECHEL (SD) replik:
          </note>
          <u>
            <seg>
              Herr ålderspresident! Det är ett faktum att säkerhetstjänsten
              har trappat upp sitt förtryck mot oppositionella på Kuba sedan
              arbetet med avtalet påbörjades. Vi vet också hur situationen på
              Kuba ser ut tack vare exil ­ kubaner och människorättsaktivister,
              som har vittnat om den. Det är sam ­ ma personer som nu vädjar
              till riksdagen att säga nej till avtalet. De vet hur situationen
              ser ut, och dem bör man lyssna på.
            </seg>
          </u>
          <u>
            <seg>
              I min roll som riksdagsledamot är det dem jag lyssnar på. Jag
              önskar att så vore fallet även för Miljöpartiet, Socialdemokraterna,
              Vänsterpartiet och Moderaterna. Men så är det tyvärr inte.
            </seg>
          </u>
          <note type="speaker">
            Anf. 98 JANINE ALM ERICSON (MP) replik:
          </note>
          <u>
            <seg>
              Herr ålderspresident! Jag ville verkligen inte relativisera att
              det ser ut att bli sämre. Det är väldigt oroväckande signaler
              som vi får. Det var inte min mening.
            </seg>
          </u>
          <u>
            <seg>
              Det som är meningen är att vi vill se en förändrad strategi,
              en strategi som kan leda till förbättring. Jag skulle vilja fråga
              Markus Wiechel vad förslaget är, men han har ingen talartid kvar.
              Vi har inte i debatten som förts här hört något om någon annan
              strategi som skulle kunna leda framåt. Vi är beredda att vara
              konstruktiva men också sätta press. Det är det som vi hoppas på
              framöver med det här avtalet.
            </seg>
          </u>
          <note type="speaker">
            Anf. 99 KERSTIN LUNDGREN (C) replik:
          </note>
          <u>
            <seg>
              Herr ålderspresident! När jag hör Janine Alm Ericson från Miljöpartiet
              argumentera för det här avtalet utifrån att det ska förbättra
              mänskliga rättigheter, demokrati och rättsstat undrar jag om hon
              har läst den nya konstitutionen. Har Janine Alm Ericson läst avtalet
              som vi nu ska ta ställning till? Om man läser avtalet ser man
              att det är på den här grunden som kommande avtal ska träffas.
              Det är ett avtal som bekräftar den kubanska tolkningen av mänskliga
              rättigheter – det har framgått i debatten hur den ser ut. Avtalet
              bekräftar den kubanska tolkningen av demokrati – ordet ”demokrati”
              finns till och med inskrivet i konstitutionen, men det är inte
              fråga om den ordning som vi ser framför oss när vi talar om demokrati.
              Avtalet bekräftar också den kubanska tolkningen av rättsstaten.
              På den grunden ska vi fortsätta att arbeta för att gå vidare med
              nya avtal. Det är precis det som det här avtalet syftar till:
              att lägga grunden för fortsatt arbete.
            </seg>
          </u>
          <u>
            <seg>
              För min del skulle jag inte vilja ge detta klartecken, detta
              gröna ljus för att gå vidare utifrån den här grunden, utan jag
              skulle vilja se en förändring. Varför väljer Miljöpartiet att
              lägga detta till grund för den fortsatta diskussionen, i stället
              för att sätta press på både den nuvarande regeringen och EU-kommissionen
              att kräva en förändring i riktning mot den demokratisyn och MR-syn
              som vi trodde var universell?
            </seg>
          </u>
          <note type="speaker">
            Anf. 100 JANINE ALM ERICSON (MP) replik:
          </note>
          <u>
            <seg>
              Herr ålderspresident! Jag tänker inte säga någonting om att den
              nya konstitutionen skulle vara bra eller att vi på något sätt
              skulle stå bakom den. Men i avtalet betonar parterna vikten av
              att respektera de mänskliga rättigheterna, de grundläggande friheterna,
              de demokratiska principerna och rättsstatsprincipen samt att de
              ska samarbeta och följa internationella regler i fråga om nedrustning
              och icke-spridning av massförstörelsevapen. Det är något som finns
              där. Jag tycker inte att detta går att tolka som att det har getts
              något slags carte blanche . Det här ställer stora krav på att
              man ska förändra sig. Det måste ske en förändring, och vi vill
              se den mycket hellre förr än senare.
            </seg>
          </u>
          <u>
            <seg>
              Men jag skulle vilja fråga Kerstin Lundgren: Om det här avtalet
              nu är så dåligt och legitimerar så mycket, hur vill Centerpartiet
              ändra på den situation som nu råder? Det gamla sättet och den
              gamla politiken har inte fungerat. Hur vill man hjälpa till att
              skapa demokrati och respekt för mänskliga rättigheter på Kuba?
            </seg>
          </u>
          <note type="speaker">
            Anf. 101 KERSTIN LUNDGREN (C) replik:
          </note>
          <u>
            <seg>
              Herr ålderspresident! Det låter ungefär som när vi diskuterar
              kinesisk politik. I Kina säger man: Vi står upp för mänskliga
              rättigheter och demokrati! För vår del har vi i dag kommit så
              långt att vi konstaterar att detta är en demokratisyn och en MR-syn
              som inte är förenlig med vår. Kuba har 2019 antagit en ny konstitution
              där man använder precis samma metodik. Man gör den kubanska uttolkningen.
              Den ska inte Sveriges riksdag bekräfta, som vi ser det.
            </seg>
          </u>
          <u>
            <seg>
              Vi har haft hållningen att vi ska låta det här avtalet vila,
              vilket innebär att man kan fortsätta att föra samtal. Det har
              man gjort sedan 2016, när EU beslutade om detta. Man har kunnat
              fortsätta att föra samtal och föra den politiska dialogen för
              att se om man kommer vidare.
            </seg>
          </u>
          <u>
            <seg>
              Men man ska inte gå vidare med nya avtal på den här grunden.
              Det vill vi inte se, herr ålderspresident. Det är därför vi inte
              vill ge grönt ljus för avtalet. Vi tycker att man från svensk
              sida borde ta vara på möjligheten att låta det gula ljuset skina.
              Egentligen skulle vi tycka att det var bäst. Nu kommer vi att
              rösta nej, för vi tycker inte att avtalet ska släppas igenom.
              Vi skulle önska att också Miljöpartiet valde den lösningen. Det
              skulle ge ett förhandlingsmandat både gentemot EU och gentemot
              Kuba från den svenska sidan när det gäller den fortsatta hanteringen
              av de här frågorna.
            </seg>
          </u>
          <note type="speaker">
            Anf. 102 JANINE ALM ERICSON (MP) replik:
          </note>
          <u>
            <seg>
              Herr ålderspresident! Jag tackar Kerstin Lundgren för svaret.
              Då ska vi förstå det som att Centerpartiet inte vill ha detta
              avtal just nu. I stället ska vi sväva i limbo. Vad som ska hända
              i nästa steg återstår i så fall att se.
            </seg>
          </u>
          <u>
            <seg>
              Jag tycker att det är bra när man ställer hårda krav på utveckling,
              och jag tycker att det här avtalet lever upp till det. Sverige
              och EU kommer att fortsätta pressa på för demokrati och mänskliga
              rättigheter på Kuba. Jag hoppas att det kommer att leda till en
              förändring.
            </seg>
          </u>
          <note type="speaker">
            Anf. 103 JAKOB FORSSMED (KD):
          </note>
          <u>
            <seg>
              Herr ålderspresident! År 2003 slog den kubanska regimen till
              med den järnhandske som bara diktaturer har tillgång till, skoningslöst,
              lögnaktigt, förtryckande och våldsamt, för att krossa den spirande
              demokratirörelsen på Kuba.
            </seg>
          </u>
          <u>
            <seg>
              Det var några av mina vänner de arresterade. Jag hade lärt känna
              dem åren före 2003. De kämpade för frihet och värdighet för det
              kubanska folket. De visste vad de riskerade, eftersom deras liv
              redan präglades av trakasserier och hot. Men de gjorde det ändå.
            </seg>
          </u>
          <note>
            Det var Regis Iglesias och Tony Díaz. De greps tillsammans med
            José Daniel Ferrer, Óscar Espinosa Chepe, Héctor Palacios och
            ett sjuttiotal andra. De dömdes till i snitt 20 års fängelse.
            Många av dem tillbringade många år i fängelse innan en del av
            dem släpptes och tvingades i exil.
          </note>
          <u>
            <seg>
              Den långhårige Regis Iglesias, som jag via hårdrocken hade funnit
              en särskild vänskap med åren före, tvångsrakades som en del i
              den förnedring som den kubanska regimen utsatte honom för. Han
              misshandlades och förvandlades till oigenkännlighet. Efter en
              summarisk rättegång med falska anklagelser där inte medier eller
              utländsk personal var med fick han 18 år i fängelse. Han satt
              i en minimal cell i en källare i ett av Kubas hårdaste fängelser.
              Han sov på en betongbädd, i perioder utan tillgång till dagsljus
              och under långa perioder i isolering.
            </seg>
          </u>
          <u>
            <seg>
              Vad var då hans brott? Jo, han tycker att alla kubaner, som alla
              andra folk, har rätt till frihet och demokrati, det vi kallar
              mänskliga rättigheter. Han hade hotats, trakasserats, isolerats
              och gått arbetslös. Hans egen familj hade splittrats via regimens
              försorg. När han satt fängslad i källarhålan ökade hoten mot honom.
              Han fick höra varje dag: Blir det några protester kommer du att
              dö här i fängelset! Hans döttrar, i likhet med hans mor, fick
              försöka färdas till det avlägsna fängelset för att träffa honom
              två timmar var tredje månad. Efter knappt åtta år släpptes han
              och tvingades lämna sitt eget hemland för att inte få återvända.
            </seg>
          </u>
          <u>
            <seg>
              Det är samma regim då som nu. Det är samma kommunistiska diktatur.
              Det är samma förtryck. Det är samma övervakning. Det är samma
              hot. Det är samma fängslanden. Det är samma repressalier, utfrysning,
              angiveri och trakasserier. Inga förändringar av värde har skett
              gällande demokrati och yttrandefrihet.
            </seg>
          </u>
          <u>
            <seg>
              Herr ålderspresident! Det finns tillfällen då man kan göra en
              liten skillnad. I dag är ett sådant tillfälle. I dag är riksdagens
              tillfälle att säga nej – om inte Kuba genomför förbättringar för
              demokrati och mänskliga rättigheter på riktigt ska vi inte heller
              ha det här avtalet. Då ska vi inte flerfaldiga biståndet eller
              erbjuda förmånliga handelsvillkor.
            </seg>
          </u>
          <u>
            <seg>
              Mot detta säger man att det handlar om dialog och handel som
              ska åstadkomma förändringar på Kuba. Jag håller med om att dialog
              ofta är bra. Så hur vet man då om man ska välja avtalsvägen med
              dialog eller vägen där man ställer krav innan man ger tillgång
              till förmånerna?
            </seg>
          </u>
          <u>
            <seg>
              En bra indikator på det tycker jag är att lyssna på vad de demokratiska
              krafterna vill. Det är alltid en bra fråga att ställa sig: Vad
              vill civilsamhällesaktörerna? De som inte går i regimens ledband,
              de som lever under förtrycket, de som hotas, vad vill de?
            </seg>
          </u>
          <u>
            <seg>
              Den frågan bör man ställa sig av två skäl. För det första bör
              ett övergripande mål för ett land som Sverige vara att ge moraliskt
              och faktiskt stöd till fredliga förespråkare för demokrati och
              mänskliga rättigheter, sär ­ skilt om de står under ständig press
              och ständigt förtryck på ett ofta fasansfullt sätt från en auktoritär
              regim. För det andra kan man ju tänka sig att de vet något om
              vad som hjälper situationen i diktaturen, kanske bättre än vad
              vi gör här.
            </seg>
          </u>
          <u>
            <seg>
              Det talas nu från Moderaterna om att det borde finnas en prövotid
              på fem år, ett slags försök att hålla upp ett fikonlöv för att
              skyla över att riksdagen i dag går en diktatur till mötes. Hur
              det ska gå till får vi inte veta så mycket om. När vi väl har
              antagit detta avtal krävs nämligen vad jag förstår enhällighet
              i EU för att säga upp det. Det är nu vi ingår avtalet, eller också
              gör vi det inte.
            </seg>
          </u>
          <u>
            <seg>
              I praktiken har vi haft en prövotid i flera år sedan avtalet
              provisoriskt trädde i kraft i väntan på det slutliga godkännandet.
              Vi vet resultatet av att avtalet har tillämpats i flera år. Vad
              är resultatet så här långt? Jo, läget för demokrati och mänskliga
              rättigheter har försämrats. Förtrycket av och repressalierna mot
              demokratiförespråkare har ökat.
            </seg>
          </u>
          <u>
            <seg>
              Jag ska ta ett exempel. Den 1 oktober greps den kubanske demokratiaktivisten
              José Daniel Ferrer av kubanska myndigheter i Santiago de Cuba.
              Han fängslades också på Kuba våren 2003, släpptes efter många
              år i fängelse och har sedan dess arresterats från och till. Sedan
              den 1 oktober har han varit fängslad, och han har under lång tid
              inte haft kontakt med sin familj. Såväl Amnesty International
              som Civil Rights Defenders har krävt att han friges. Han har i
              över 15 år varit en av Kubas mest tongivande demokratiaktivister,
              aktiv inom Movimiento Cristiano Liberación som är mitt systerparti.
              Han var engagerad redan runt millennieskiftet i Varelaprojektet,
              den namninsamling där tusentals kubaner trotsade regimen och satte
              sina namn under ett upprop för övergång till demokrati. Han dömdes
              till mer än 20 års fängelse och satt fängslad i 8 år. Och nu har
              han gripits och fängslats igen.
            </seg>
          </u>
          <u>
            <seg>
              Det som kastar särskilt ljus på detta senaste gripande och fängslande
              är ju det här avtalet. Gripandet skedde dagen innan EU och Kuba
              inledde sin årliga människorättsdialog i Bryssel.
            </seg>
          </u>
          <u>
            <seg>
              Frihetsberövandet av José Daniel Ferrer är bara ett av flera
              under hösten. När EU:s höga representant Federica Mogherini besökte
              Kuba i sep ­ tember greps 188 personer för att omöjliggöra protester
              i samband med besöket. Båda dessa exempel visar att den kubanska
              regimen helt saknar ambitioner att följa de principer om mänskliga
              rättigheter som finns inskrivna som något slags grund för hela
              avtalet mellan Kuba och EU och över huvud taget inte vill tillåta
              en öppen dialog om mänskliga rättigheter inom landet.
            </seg>
          </u>
          <u>
            <seg>
              Men EU kanske har lyckats på andra sätt, invänder någon, med
              sin dialog under de år som avtalet har levt och verkat. Vad sa
              till exempel EU när de besökte Kuba? Vad skriver EU om Kuba i
              sina officiella rapporter? EU konstaterar att Kuba är en enpartidemokrati
              – en enpartidemokrati, står det – som håller val till lokal, regional
              och nationell nivå. Det handlar inte om att Kuba kallar sig för
              detta; det är EU som skriver att Kuba är en enpartidemokrati.
              George Orwell kunde knappast ha formulerat det bättre.
            </seg>
          </u>
          <u>
            <seg>
              När EU:s utrikesföreträdare Federica Mogherini var i Havanna
              i september konstaterade hon att Kuba har genomfört ett generationsskifte
              och antagit en ny konstitution och nu kan koncentrera sig på ekonomiska
              reformer och miljöfrågor, detta trots att inget i grunden har
              ändrats när det gäller mänskliga rättigheter. Tvärtom har ju diktaturen
              och kommunist ­ partiets ställning slagits fast i konstitutionen.
              Och generationsskiftet är att regimen lyckats upprätthålla förtrycket
              efter att Fidel Castro dött och Raúl Castro trätt tillbaka.
            </seg>
          </u>
          <u>
            <seg>
              Dialogen tycks enbart ha lett till att Kuba påverkat EU med sin
              perverterade syn på demokrati. Det är det som hittills tycks ha
              hänt.
            </seg>
          </u>
          <u>
            <seg>
              Är inte allt detta nog med prövotid, nog för att säga nej till
              det här avtalet, vet jag faktiskt inte vad som är det.
            </seg>
          </u>
          <u>
            <seg>
              Efter att den svenska regeringen i juni drog tillbaka propositionen
              om att godkänna detta avtal från riksdagen skickade 391 kubanska
              demokratiaktivister ett brev till regeringen där de pläderade
              för att inte godkänna avtalet. De skrev att Sverige inte borde
              göra det förrän den kubanska regimen slutat trakassera och förtrycka
              det kubanska civilsamhället och släppt alla politiska fångar.
              Är det ett orimligt krav?
            </seg>
          </u>
          <u>
            <seg>
              Nu är förslaget från regeringen tillbaka, i stort sätt oförändrat.
              Reger ­ ingen pläderar för och vill att vi ska godkänna avtalet.
            </seg>
          </u>
          <u>
            <seg>
              Sacharovpristagaren Osvaldo Payá, som dog i en bilolycka omgärdad
              av märkliga omständigheter, har en dotter som heter Rosa Maria
              och som har tagit upp sin fars mantel. Hon vädjar om att Sverige
              ska säga nej så att avtalet faller.
            </seg>
          </u>
          <u>
            <seg>
              Vi vet alltså att demokratiförespråkarna på Kuba vill att vi
              säger nej. Och de pläderar inte för bojkott. Jag pläderar inte
              för någon bojkott à la USA. Jag har själv varit mycket kritisk
              mot den amerikanska blockaden. Men det är inte samma sak som att
              nu säga ja till detta avtal. Det är två helt olika saker.
            </seg>
          </u>
          <u>
            <seg>
              Man kan också ställa sig frågan vem som har välkomnat att Sverige
              skriver under och godkänner avtalet. Det är Svensk-Kubanska Föreningen,
              diktaturregimens väldokumenterade hantlangare i Sverige, samma
              personer som inte vill att Sverige har någon dialog över huvud
              taget med demo ­ kratirörelsen och demokratiförespråkarna på Kuba.
              Det är de som rycker ut till avtalets försvar.
            </seg>
          </u>
          <u>
            <seg>
              När dessutom exempelvis Civil Rights Defenders säger att vi bör
              avvisa avtalet för att inte sänka arbetet med demokrati och mänskliga
              rättigheter på Kuba bör man lyssna och göra så, om man inte har
              extremt starka argument emot. Det har inte regeringen och Vänsterpartiet,
              och det har inte Moderaterna.
            </seg>
          </u>
          <u>
            <seg>
              Riksdagen har inte alltid ett så stort inflytande över utrikespolitiken,
              men i dag har vi det. Det ankommer på var och en av denna kammares
              ledamöter att anta eller förkasta detta avtal. Tar partier och
              ledamöter ställning för avtalet tar de också enligt min uppfattning
              indirekt ställning för den kommunistiska regimen på Kuba och emot
              den kubanska demokratirörelsen. Avtalet är nämligen utformat som
              den kubanska regimen vill, utan att kubanska människorättsförsvarare
              någonsin fått ha en åsikt om dess innehåll.
            </seg>
          </u>
          <u>
            <seg>
              Jag tycker att det är en ynkedom att Sveriges regering och flera
              partier i Sveriges riksdag inte kan sortera ut vem man ska stödja,
              vem man ska hålla under armarna. Jag tycker att det är det som
              händer här i dag: Vi avvisar de förtryckta demokraterna och välkomnar
              diktaturens företrädare. Om vi gör det tycker jag faktiskt att
              det är ynkligt.
            </seg>
          </u>
          <u>
            <seg>
              Vi måste säga nej till avtalet. Vi kan göra det i dag genom att
              rösta för bifall till reservationen. Det kommer Kristdemokraterna
              att göra.
            </seg>
          </u>
          <note>
            (Applåder)
          </note>
          <note type="speaker">
            Anf. 104 PYRY NIEMI (S) replik:
          </note>
          <u>
            <seg>
              Herr ålderspresident! Jag vill tacka dig, Jakob, för ditt otroligt
              starka engagemang för det kubanska folket och dess frihetssträvan.
              Det var ett väldigt starkt tal; det tog faktiskt i hjärtat när
              du berättade om de vänner du träffat och har ständig kontakt med.
              Det tycker jag är bra.
            </seg>
          </u>
          <u>
            <seg>
              Jag har suttit och lyssnat på alla inlägg från dem som inte vill
              att vi ska signera och ratificera avtalet. Jag har fortfarande
              inte fått ett enda konkret svar på vad som är alternativet. Vad
              är alternativet till avtalet? Hur ska det utformas? Vilken typ
              av dialog ska det vara mellan EU och Kuba i fortsättningen? Är
              det isolation och fortsatt stigmatisering, eller är det – som
              det har framförts väldigt tydligt – att EU nu inför en fortsatt
              politisk dialog där vi, nu också på uppmaning av Sveriges riksdag,
              framför att det är otroligt angeläget att civilsamhällets aktörer
              och oppositionen också ska kunna få ingå i processerna?
            </seg>
          </u>
          <u>
            <seg>
              Är det då bättre att vi i tysthet och stillatigande står vid
              sidan om, låter bli att agera och inte har någon dialog med Kuba?
              Är det bättre att vi fortsätter att låta regimen få verka helt
              i tysthet utan någon form av insyn, kontakter, kommunikation eller
              andra aktiviteter? Ska omvärlden hålla Kuba borta från radarn
              och i stället bara stå och hoppas att det ska hända av sig självt?
            </seg>
          </u>
          <u>
            <seg>
              Det har ju verkligen inte hänt någonting de senaste 60 åren –
              ingenting. Det står still. Regimen har fortsatt att förtrycka
              sin befolkning. Den har agerat helt emot internationella , globala
              mänskliga rättigheter. Vi är i ett läge då vi måste fråga oss:
              Vad ska vi göra? Nu finns det ett frö till försök och politisk
              dialog.
            </seg>
          </u>
          <u>
            <seg>
              Min fråga till dig, Jakob Forssmed, är därför: Vad är alternativet?
            </seg>
          </u>
          <note type="speaker">
            Anf. 105 JAKOB FORSSMED (KD) replik:
          </note>
          <u>
            <seg>
              Herr ålderspresident! Tack, ledamoten, för frågan! Som jag sa
              i mitt anförande tycker jag att det viktigaste man kan göra i
              sådana här lägen är att lyssna på dem som man vill stödja. Det
              är de som vill ha demokrati och som kämpar med risk för sina egna
              liv för att göra det möjligt. Man ska lyssna på vad de vill och
              vad de tycker, och de vill alltså inte att vi skriver på avtalet.
              De tycker att det är en dålig idé.
            </seg>
          </u>
          <u>
            <seg>
              Vad vi i stället borde göra är naturligtvis att avvisa avtalet
              och säga: Vi kommer att se till att Kuba inte får de här förmånerna
              och möjligheterna till handel och utökat bistånd med EU med mindre
              än att man släpper alla politiska fångar och samvetsfångar och
              att man börjar genomföra demokratiska reformer på riktigt.
            </seg>
          </u>
          <u>
            <seg>
              Det är så man bör använda den här typen av avtalsmöjligheter.
              Man bör inte göra som man nu gör: på ett som jag uppfattar det
              kravlöst sätt. Om jag hade varit förespråkare för detta hade jag
              varit otroligt bekymrad över vad avtalet hittills har lett till
              i form av försämringar och att man tillåter och faktiskt genomför
              dialoger med regimen trots att den fängslar människor för att
              de inte ska kunna protestera och demonstrera när EU:s företrädare
              besöker Kuba. Det gäller också dem som från början var positiva
              till avtalet.
            </seg>
          </u>
          <u>
            <seg>
              Hur kan ledamoten försvara att vi nu med öppna ögon godkänner
              detta? Då är det bättre att vi avvisar det. Då har vi handlingsfrihet
              att försöka få fram en bättre ståndpunkt, där vi involverar demokratiaktivisterna.
              Då kan vi ha dialogen framför allt med dem och stötta dem och
              bjuda in dem till våra ambassader. Då kan vi se till att det är
              dem som EU i första hand för dialog med.
            </seg>
          </u>
          <u>
            <seg>
              Ge dem råg i ryggen, ge dem moraliskt stöd och ge dem hjälp att
              faktiskt fortsätta orka med arbetet för demokrati! Vi ser ju att
              avtalet inte alls verkar lyckas med föresatserna.
            </seg>
          </u>
          <note type="speaker">
            Anf. 106 PYRY NIEMI (S) replik:
          </note>
          <u>
            <seg>
              Herr ålderspresident! Lite grann har ändå skett under tiden sedan
              avtalet genomfördes. Förtrycket har inte minskat, men det har
              ändå getts till exempel mer öppenhet för internet och annan kommunikation.
              Civilsamhället har fått något lite öppnare möjligheter. Man har
              tillåtit till exempel hbtq-personer att få större frihet i det
              kubanska samhället, vilket ledamoten väl känner till.
            </seg>
          </u>
          <u>
            <seg>
              Men jag får fortfarande inget klart svar. Vad är alternativet?
              Ska vi bara lyssna? Eller ska vi agera, och hur ska vi agera?
              De blockader som har funnits i så många år har drabbat civilbefolkningen
              hårt. Människor har hamnat i ett ekonomiskt underläge. Det ekonomiska
              välståndet har stått still ganska länge, vilket ledamoten också
              vet.
            </seg>
          </u>
          <u>
            <seg>
              Om man fortsätter att låta bli att göra någonting kommer inte
              det ekonomiska välståndet eller demokratiutvecklingen av sig själva
              att utvecklas i en positiv riktning, utan man kan hamna i ett
              läge där det kanske till och med blir värre innan det om 5, 10,
              15, 20, 25 eller 30 år kanske blir bättre.
            </seg>
          </u>
          <u>
            <seg>
              Är det då inte bättre att ha en aktiv politisk dialog, ett försök
              och åtminstone ett frö till att påverka utifrån? I stället får
              vi se civilsamhället och de oppositionella som ständigt och jämt
              möter motstånd och aldrig får en rimlig chans att kunna påverka
              samhället inifrån.
            </seg>
          </u>
          <u>
            <seg>
              Det är den här formen av yttre tryck som åtminstone som det ser
              ut i dag – vi har ingen aning om hur det kommer att se ut om tio
              år – kan skapa förutsättningar till insyn och uppföljning av det
              som sker. Kanske kan man då i samtal med civilsamhället och de
              oppositionella samtidigt få en bättre bild av och en djupare förståelse
              för hur utvecklingen kan bli mer demokratisk på Kuba.
            </seg>
          </u>
          <note type="speaker">
            Anf. 107 JAKOB FORSSMED (KD) replik:
          </note>
          <u>
            <seg>
              Herr ålderspresident! Ledamoten talar om ett yttre tryck. Jag
              har just visat i mitt anförande från talarstolen att det inte
              finns något yttre tryck från EU. Det är snarare Kuba som i så
              fall har påverkat EU under de här åren.
            </seg>
          </u>
          <u>
            <seg>
              Jag är otroligt bekymrad över hur avtalet utvecklas, och jag
              tycker att de som förespråkar det borde vara väldigt bekymrade
              och fundera en gång till innan man trycker på ja-knappen i dag.
            </seg>
          </u>
          <u>
            <seg>
              Det här är inte bra. Det tryck som borde finnas finns inte. Ledamoten
              frågar igen vad alternativet är. Alternativet är att se till att
              upprätthålla det ­ ta tryck och att inte ge Kuba de här förmånerna
              i form av handelsvillkor, utökat bistånd, utökade toppnivåbesök
              och så vidare med mindre än att de genomför demokratiska reformer
              och inte slår fast kommunistregimens primat i sin konstitution.
              Det är alternativet.
            </seg>
          </u>
          <u>
            <seg>
              Ledamoten ställer frågan igen: Vad är alternativet? Jag har berättat
              här vad alternativet är, och det skulle vara långt bättre. Det
              är också vad civil ­ samhällesorganisationer på Kuba förespråkar,
              det är vad demokratiaktiv ­ ister förespråkar och det är vad människorättsorganisationer,
              som Civil Rights Defenders, förespråkar. Det är alternativet.
            </seg>
          </u>
          <u>
            <seg>
              Alternativet är inte en blockad. Jag är emot en blockad. Jag
              är emot den amerikanska blockaden. Jag har skrivit artiklar där
              jag har pläderat för att det inte är någon bra idé. Men det är
              någonting helt annat att skriva den här typen av förmånliga avtal
              med en diktatur utan att kräva den typ av motprestation som vi
              som EU kan kräva i form av att Kuba släpper politiska fångar och
              ser till att genomföra demokratireformer och reformer som gynnar
              landets folk på riktigt också när det gäller frihet och demokrati.
            </seg>
          </u>
          <note>
            Överläggningen var härmed avslutad.
          </note>
          <note>
            (Beslut fattades under § 16.)
          </note>
          <note>
            § 13 Riksrevisionens rapport om bostadsbidrag och trångboddhet
          </note>
          <note>
            Socialförsäkringsutskottets betänkande 2019/20:SfU9
          </note>
          <note>
            Riksrevisionens rapport om bostadsbidrag och trångboddhet (skr.
            2019/20:4)
          </note>
          <note>
            föredrogs.
          </note>
          <note type="speaker">
            Anf. 108 LINDA LINDBERG (SD):
          </note>
          <u>
            <seg>
              Herr ålderspresident! Utskottet debatterar i dag Riksrevisionens
              rapport om bostadsbidrag och trångboddhet. Jag noterar skrivelsen
              och de iakttagelser som den har kommit fram till, och jag yrkar
              bifall till reserva ­ tionen.
            </seg>
          </u>
          <u>
            <seg>
              Det är en bra rapport som väl redovisar det syfte den har fått.
              Den tar upp olika aspekter av trångboddhet och vilken påverkan
              den eventuellt skulle kunna ha på familjer, deras hälsa och barns
              skolresultat.
            </seg>
          </u>
          <u>
            <seg>
              I Riksrevisionens granskning kan vi läsa att trångboddheten har
              ökat de senaste 20 åren och att ökningen är störst bland utrikes
              födda. Det är en effekt av en skarp befolkningsökning och ett
              något långsammare bostadsbyggande i kombination med familjers
              ekonomiska förutsättningar. Den slutsatsen går också att läsa
              i skrivelsen, som säger att trångboddheten är som störst i storstadskommuner
              där bostadsbeståndet generellt är lägre, av förklarliga skäl,
              och bland hushåll med lägre inkomster.
            </seg>
          </u>
          <u>
            <seg>
              Vad som också framkommer är att det inte finns stöd för att trångboddhet
              enligt norm 3 skulle ha några negativa effekter på vare sig vuxnas
              eller barns hälsa, vuxnas sjukfrånvaro eller barns skolresultat.
              Jag vågar påstå att det finns andra faktorer som kan ha större
              inverkan på oss , så att vi mår sämre och presterar sämre i skolan
              , än just boendeytan. Men det kan hand ­ la om en kombination
              där boendeytan , inte är det som påverkar i sig, vilket även Riksrevisionen
              har kommit fram till.
            </seg>
          </u>
          <u>
            <seg>
              Herr ålderspresident! Regeringen har sedan tidigare gett uppdraget
              att göra en översyn av regelverket om bostadsbidrag, underhållsbidrag
              och underhållsstöd, vilket vi välkomnar. I det uppdraget ingår
              bland annat att titta på om och eventuellt hur bostadsytan ska
              påverka bostadsbidraget. Det är också av den anledningen som vi
              valt att ställa oss bakom Center ­ partiets reservation om att
              särskilt beakta ensamstående föräldrars situa ­ tion.
            </seg>
          </u>
          <u>
            <seg>
              Vi sverigedemokrater har i vår familjepolitiska kommittémotion
              lyft fram just frågan och önskemålet om en översyn av främst underhållsstödet
              och underhållsbidraget, som i dag inte fungerar särskilt bra med
              tanke på de parallella system som finns, vilket lätt kan vara
              konfliktdrivande för föräldrar som är i separation. Likaså lyfter
              vi fram frågan om bostadsbidraget, där det vad jag kan följa bakåt
              har varit en lite brokig väg för ensamstående föräldrar.
            </seg>
          </u>
          <u>
            <seg>
              De lagar och regelverk vi har ska i största mån, för att inte
              säga alltid, vara så lite konfliktdrivande som möjligt och ge
              föräldrar jämlika förutsättningar oavsett om de är sammanboende
              eller ensamboende samt har umgänge. Vi sverigedemokrater ser att
              just frågan om bostadsbidrag och de regler som finns om det, gällande
              huruvida du kan berättigas bostadsbidrag, kan vara lite snåriga.
            </seg>
          </u>
          <u>
            <seg>
              Herr talman! Bostadsbidragets syfte är att ge ekonomiskt svaga
              hushåll möjligheten att bo i tillräckligt rymliga bostäder och
              ge en ekonomisk grundtrygghet för familjer. Som lagen är i dag
              kan i de fall en förälder har barnen boende hos sig tidvis endast
              ges bidrag via umgängesbidraget när en bostad är minst två rum
              och kök. Vi menar att i de fall där föräldrarna är ensamstående
              är det viktigt att bostadsbidraget och reglerna för trångboddhet
              inte agerar som ett hinder i någon mening för att möjliggöra hjälp
              med bostadshyran.
            </seg>
          </u>
          <u>
            <seg>
              I propositionen Nytt särskilt bidrag inom bostadsbidraget för
              barn som bor växelvis , som behandlades här i riksdagen 2017,
              antogs förslaget om ett särskilt bidrag vid växelvis boende. Det
              är väldigt positivt och gör att även den förälder som inte har
              barnet skrivet hos sig har möjlighet att ta del av ett bostadsbidrag.
            </seg>
          </u>
          <u>
            <seg>
              Saken är den att föräldern som ej är boendeförälder har behov
              av en bostadsyta även då barnet inte är på plats i bostaden. Det
              är ju inte direkt så att man får hyresavdrag för de dagar som
              barnet inte bor hos en.
            </seg>
          </u>
          <u>
            <seg>
              Herr talman! Vad som efterfrågas i reservationen är att i det
              fortsatta arbetet ta i beaktande ensamståendes situation främst
              med tanke på det umgängesbidrag som finns och de krav som ställs
              för att ta del av det.
            </seg>
          </u>
          <u>
            <seg>
              Nu fanns det ingen majoritet för reservationen i utskottet, men
              jag hoppas att riksdagen kan ta till sig detta.
            </seg>
          </u>
          <note type="speaker">
            Anf. 109 MARTINA JOHANSSON (C):
          </note>
          <u>
            <seg>
              Herr talman! Denna debatt handlar om Riksrevisionens rapport
              om bostadsbidrag och trångboddhet. Mitt förslag handlar om att
              man i regeringens fortsatta arbete med utformningen av bostadsbidraget
              och när man ser över trångboddhetsnormen särskilt bör beakta olika
              familjekonstellationer och ensamstående föräldrars situation.
            </seg>
          </u>
          <u>
            <seg>
              Bostadsbidraget har till syfte att främja en god bostadsstandard
              även för hushåll med svag ekonomi. Det har de senaste åren skett
              en minskning av utbetalning av detta bidrag. Ett skäl är att man
              satt ett tak för hur stor bostadsyta man ska kunna söka bidrag
              för. Det ska ställas i relation till beslutet om vad som är trångboddhet
              och inte.
            </seg>
          </u>
          <u>
            <seg>
              Riksrevisionen rekommenderar i samband med sin granskning att
              regeringen ska se över utformningen och tillämpningen av trångboddhetsnormen
              eftersom den inte används i större utsträckning i dag när det
              gäller exempelvis bedömning av ekonomiskt bistånd. I den översyn
              som görs och som ska redovisas hösten 2020 ska man utreda hur
              bidrag ska ges för till ­ räckligt rymliga bostäder och hur bostadsytan
              ska påverka bostadsbidraget.
            </seg>
          </u>
          <u>
            <seg>
              Herr talman! Jag och Centerpartiet tycker det är bra att denna
              granskning sker så att vi får en relevant användning av regelverket.
              Men vi vill även att de förändringar som eventuellt kommer att
              föreslås även ska ta hänsyn till de föräldrar som inte lever tillsammans
              och har sina barn på heltid. Dagens regelverk gör att det är skillnad
              i hur mycket man får i bostadsbidrag beroende på hur stor del
              av tiden ett barn bor hos föräldern. Om barnet bor färre än tolv
              dagar hos den ena föräldern, vilket är nästan halva månaden, minskar
              bostadsbidraget. Dessutom finns det i dag ett krav på hur stora
              bostäder föräldrarna ska ha. Bostaden ska nämligen vara minst
              två rum och kök och 40 kvadratmeter. Motsvarande krav finns inte
              för den förälder där barnet bor minst tolv dagar per månad.
            </seg>
          </u>
          <u>
            <seg>
              De reglerna riskerar att driva på konflikter hos föräldrar som
              redan har svårt att samarbeta. Vi vet att ekonomin ofta är det
              som driver konflikter vidare. Att då ha system som gör att det
              skiljer i bostadsbidraget om barnet bor tio eller tolv dagar per
              månad hos den ena föräldern innebär en risk att vi driver konflikterna
              vidare. Detta görs inte för att det ska bli så bra för barnet
              som möjligt utan för att det ska fungera i familjeekonomin för
              den som är beroende av bostadsbidrag. Barnet måste få en bra bostadssituation
              oavsett om det bor med båda sina föräldrar eller inte och oavsett
              om barnet bor mer eller mindre än halva tiden hos den ena föräldern.
            </seg>
          </u>
          <u>
            <seg>
              I utredningen om trångboddhet och bostadsbidrag är det viktigt
              att ta hänsyn även till de barn som bor hos en av sina föräldrar
              så att inte normen eller bidraget blir ett skäl till att fortsätta
              driva en redan infekterad situa ­ tion. Det är skälet till Centerpartiets
              följdmotion, herr talman, och därför yrkar jag bifall till Centerpartiets
              reservation.
            </seg>
          </u>
          <note type="speaker">
            Anf. 110 KADIR KASIRGA (S):
          </note>
          <u>
            <seg>
              Herr talman! Nästan överallt i världen associeras ordet mambo
              till en exotisk dans med tillhörande musik. Ja, fest och skoj
              och glada människor. Nästan överallt, förutom här i Sverige! Här
              hemma betyder mambo att du bor ofrivilligt hemma hos mamma tills
              du nästan fyller 30 år. Här är det inte tal om någon exotisk dans
              utan om en ofrivillig situation som du har svårt att ta dig ur.
            </seg>
          </u>
          <u>
            <seg>
              Ja, det kan nog till och med kännas ganska maktlöst när du står
              hemma och dansar med mamma i köket, ett kök som inte heller är
              stort nog för er båda. Ni hör nu kanske också att musiken även
              här är en annan form av musik, lite mer dämpad kanske.
            </seg>
          </u>
          <u>
            <seg>
              Jag själv har inget emot att dansa med min mamma. Men kanske
              inte varje dag, kanske inte i en bostadssituation som gör att
              jag har svårt att fullt ut gå ut i vuxenlivet och skapa min egen
              framtid och familj.
            </seg>
          </u>
          <u>
            <seg>
              Mambo är ett festligt ord på de flesta platser i världen. Men
              här hemma är det ordet förenat med att inte har råd att flytta
              hemifrån. Här växer snart små barn upp, är rädda för ordet mambo
              och drömmer om annat.
            </seg>
          </u>
          <u>
            <seg>
              Herr talman! Så här får det självklart inte vara. I detta betänkande
              behandlas trångboddhet och bostadsbidrag. De orden kommer vi även
              framöver att höra många gånger i debatterna.
            </seg>
          </u>
          <u>
            <seg>
              Vad är trångboddhetsnorm 3? Det nämns väldigt mycket i riksrevi
              ­ sionsrapporten. Norm 3 är en statlig riktlinje för vad som anses
              vara lägsta acceptabla utrymmesstandard. Normen säger att ett
              hushåll ska ha minst ett kök och ett vardagsrum samt att varje
              familjemedlem ska ha eget rum för att hushållet inte ska betraktas
              som trångbott. Det innebär att ett hushåll med två barn ska bo
              i minst fyra rum och kök.
            </seg>
          </u>
          <u>
            <seg>
              Riksrevisionen har i sin granskning besvarat följande frågor:
            </seg>
          </u>
          <u>
            <seg>
               Har boyterestriktionen bidragit till trångboddhet?
            </seg>
          </u>
          <u>
            <seg>
               Har den ökade trångboddheten bidragit till försämrad hälsa
              och en ökad användning av socialförsäkringssystemet?
            </seg>
          </u>
          <u>
            <seg>
               Har den ökade trångboddheten bidragit till försämrade skolresultat?
            </seg>
          </u>
          <u>
            <seg>
              Riksrevisionen har granskat den gällande trångboddhetsnormen
              för att se om den är ändamålsenligt utformad och efterlyser ett
              förtydligande av den. Rapporten slår också fast att det inte finns
              något stöd för att den ökade trångboddheten bidragit till försämrad
              hälsa och ökad användning av socialförsäkringen eller till försämrade
              skolresultat utifrån norm 3. Men om man läser Riksrevisionens
              rapport noggrant ser man att Riksrevisionen samtidigt garderar
              sig genom att skriva att det är rimligt att tro att det finns
              en nivå på trångboddhet som har negativa konsekvenser, vilket
              jag tror de flesta här inne också förstår.
            </seg>
          </u>
          <u>
            <seg>
              Riksrevisionen konstaterar också att den extrema trångboddheten,
              där fler än två personer delar sovrum, har fördubblats under de
              senaste 20 åren, från ca 2,5 procent till 5 procent av befolkningen.
              Trångboddheten i storstadskommuner som Stockholm, Göteborg och
              Malmö ligger på 24–29 procent, och i Stockholms stad ligger den
              på nästan 30 procent.
            </seg>
          </u>
          <u>
            <seg>
              Herr talman! Det är viktigt att använda de politiska verktyg
              som finns till hands. Trångboddhet är en angelägen fråga för Socialdemokraterna
              och regeringen. Vi kan inte ha en situation där människor inte
              kan känna ro i sina egna hem. Barn behöver också utrymme, dels
              för att kunna studera, dels för att få det privatliv som även
              unga har rätt till.
            </seg>
          </u>
          <u>
            <seg>
              Därför, herr talman, är det viktigt att använda de politiska
              verktyg som finns till hands. För att motverka trångboddheten
              har regeringen sedan 2017 avsatt 225 miljoner. Det är vi stolta
              över. Vi välkomnar regeringens besked om att se över trångboddhetsnormen
              inom bostadsbidraget samt tillsättandet av utredningen som ska
              utreda målsättningen att ge ekono ­ miskt svaga hushåll möjlighet
              att hålla sig med goda och rymligare bostäder. Det är bra, och
              vi hoppas att utredningen kommer med konkreta och kloka förslag.
            </seg>
          </u>
          <u>
            <seg>
              Herr talman! Bostadsbidraget har funnits sedan mitten av 1930-talet.
              Till en början betonades det bostadspolitiska målet. Bostadsbidraget
              syftade då till att stimulera ökad bostadskonsumtion. I dag har
              bostadsbidraget ett familje- och fördelningspolitiskt samt bostadspolitiskt
              syfte. Bostadsbidraget ingår i dag som en viktig del i den ekonomiska
              familjepolitiken som främst syftar till att ge en ekonomisk grundtrygghet
              för barnfamiljer under den period då de har en stor försörjningsbörda.
            </seg>
          </u>
          <u>
            <seg>
              I rapporten från Riksrevisionen framgår också att statens utgifter
              för bostadsbidrag nästan har halverats från 8,4 miljarder 1996
              till 4,6 miljarder 2017. Det är inte för att vi har för få barnfamiljer
              som behöver stödet utan för att de politiska besluten gjorde det
              svårare för barnfamiljer att få del av bostadsbidraget. Granskningen
              visar också att denna halvering till stor del beror på förändringarna
              i bostadsbidraget och införandet av maximal bidragsgrundande boyta.
            </seg>
          </u>
          <u>
            <seg>
              För första gången på 20 år höjdes inkomstgränsen för bostadsbidrag
              2017. Det var alltså första gången sedan 1997. Den har höjts från
              117 000 kronor till 127 000 kronor, och nu ligger den på 135 000
              kronor. Den kommer att höjas successivt fram till 2021. Det är
              bra, men det räcker inte. Vi behöver också bygga fler bostäder
              med rimliga hyror och bostäder för olika stora familjer.
            </seg>
          </u>
          <u>
            <seg>
              Vi vet att jobb och ekonomi hänger samman i varje enskild medborgares
              liv. Det är två viktiga fundament i det vuxna livet och för att
              kunna vara en självständig vuxen. Vuxna behöver ha en inkomst
              och ett jobb att gå till samt en möjlighet till ett sparande,
              exempelvis till en insatslägenhet. Vi behöver också ha fler kommunala
              hyreslägenheter med rimliga hyror, och därför är det viktigt att
              våra kommuner runt om i landet värnar allmännyttan.
            </seg>
          </u>
          <u>
            <seg>
              Herr talman! Oavsett bakgrund har de flesta av oss framtidsdrömmar
              när vi växer upp. En vanlig framtidsdröm är att få en bostad och
              ett jobb man trivs med och att bilda en egen familj – att träffa
              kärleken och påbörja den vuxna resan tillsammans. Få drömmer om
              att bo hemma tills de fyller 40. Få föräldrar drömmer om att deras
              barn ska bli en mambo . Ja, man vill bli självständig och ha sitt
              eget, och i det ligger också drömmen om att ha någon att komma
              hem till som man själv har valt. I det är också hemmet centralt
              – ett hem som varje medborgare har råd med och möjlighet att få.
            </seg>
          </u>
          <note>
            Jag yrkar bifall till utskottets förslag i betänkandet.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 16.)
          </note>
          <note>
            § 14 Det kyrkliga kulturarvet
          </note>
          <note>
            Kulturutskottets betänkande 2019/20:KrU3
          </note>
          <note>
            Det kyrkliga kulturarvet (skr. 2018/19:122)
          </note>
          <note>
            föredrogs.
          </note>
          <note type="speaker">
            Anf. 111 JOHN WEINERHALL (M):
          </note>
          <u>
            <seg>
              Herr talman! I år är det 19 år sedan staten och Svenska kyrkan
              skildes åt 2000. Sedan relationsförändringen mellan stat och kyrka
              har det utbetalats en kyrkoantikvarisk ersättning från staten
              till Svenska kyrkan. Den är tänkt att täcka den merkostnad som
              uppstår till följd av de kulturhistoriskt viktiga värden som många
              av Svenska kyrkans byggnader har. Trots att kyrkan får ersättning
              från staten för att bevara och förvalta dessa står kyrkan med
              sina medlemmar för den stora kostnaden för fastighetsunderhåll.
            </seg>
          </u>
          <u>
            <seg>
              Svenska kyrkans kyrkor har mycket att berätta om vår historia,
              vår bygd och de människor som bott och verkat där. Ofta är kyrkan
              den äldsta byggnaden på orten och representerar en sammanhållande
              kraft och kontinuitet i samhället. Utan våra kyrkor är det svårt
              att förstå vår historia och därmed vår nutid. Därför är det viktigt
              att kyrkans kulturhistoriska värden bevaras och underhålls.
            </seg>
          </u>
          <u>
            <seg>
              Våra kyrkor är dock inga museer. De är levande byggnader där
              människor möts i tro, glädje, hopp och kärlek men även sorg. De
              allra flesta svenskar har på något sätt en relation till kyrkan,
              och ofta har våra mest betydelsefulla livshändelser ägt rum i
              just en kyrka. Därför är det viktigt att den får vara just kyrka
              i första hand och inte en politisk spelbricka.
            </seg>
          </u>
          <u>
            <seg>
              Trots detta verkar regeringen och kulturministern tro att vi
              fortfarande har en statskyrka. I den skrivelse från regeringen
              som riksdagen nu ska ta ställning till finns flera exempel på
              försök att peka ut riktningen för Svenska kyrkan. Bland annat
              ger regeringen rekommendationer om hur kyrkorummen ska användas
              och hur man ska arbeta med hållbarhet. Detta vänder vi moderater
              oss kraftigt emot.
            </seg>
          </u>
          <u>
            <seg>
              I skrivelsen Det kyrkliga kulturarvet ger regeringen bland annat
              rekommendationer gällande hur Svenska kyrkans kyrkolokaler ska
              användas. Det argument som framförs är att det är viktigt att
              kyrkorna används för att tillgängliggöra det kyrkliga kulturarvet.
              Missförstå mig rätt: Vi moderater tycker givetvis också att det
              är viktigt att det kyrkliga kulturarvet tillgängliggörs. Däremot
              lägger vi inte någon värdering i vilken verksamhet Svenska kyrkan
              har i sina lokaler, oavsett om det är gudstjänster, språkkaféer,
              bibelstudier eller konserter. Det ska kyrkan själv bestämma utan
              pekpinnar från politiken.
            </seg>
          </u>
          <u>
            <seg>
              Vi värnar principen om armlängds avstånd, även när det kommer
              till Svenska kyrkan. Sedan relationsförändringen mellan stat och
              kyrka sked ­ de har det utbetalats en kyrkoantikvarisk ersättning
              från staten till Svenska kyrkan, som jag tidigare nämnde. Den
              är tänkt att täcka den merkostnad som uppstår till följd av de
              kulturhistoriskt viktiga värden som många av Svenska kyrkans byggnader
              har. Trots att kyrkan får ersättning från staten för att bevara
              och förvalta dessa står kyrkan med dess medlemmar för den stora
              kostnaden för fastighetsunderhållet.
            </seg>
          </u>
          <u>
            <seg>
              Herr talman! Bara för att det utgår en statlig kyrkoantikvarisk
              ersättning är det inte rimligt att vare sig regering eller riksdag
              har synpunkter på kyrkans verksamhet. Det tusenåriga kulturarv
              som Svenska kyrkan för ­ valtar berör alla oss svenskar, inte
              bara kyrkans medlemmar. Även om Svenska kyrkan utgör en omistlig
              del av vår gemensamma historia och kultur och dessutom är en viktig
              del av vårt civilsamhälle är det inte statliga pengar som finansierar
              kyrkan, utan det är det dess medlemmar som gör. Därför är det
              också viktigt att Svenska kyrkan fredas från statliga pekpinnar.
            </seg>
          </u>
          <u>
            <seg>
              När det kommer an på tillgängligheten till det kyrkliga kulturarvet
              har regeringen synpunkter på hur detta ska tillgodoses. Det är
              viktigt att det statligt finansierade kyrkliga kulturarvet via
              den kyrkoantikvariska ersättningen är tillgängligt och att övertaliga
              kyrkor av den anledningen inte är önskvärt. Den åsikten delar
              vi med regeringen.
            </seg>
          </u>
          <u>
            <seg>
              Hur kyrkan ska tillse detta är däremot inte en sak för vare sig
              riksdag eller regering att peka ut. I sammanhanget är det därför
              viktigt att påpeka att sedan relationsförändringen trädde i kraft
              har tillgängligheten inte försämrats, trots vikande medlemsantal
              i Svenska kyrkan. Ändå har regering ­ en ett behov av att peka
              ut för kyrkan hur detta ska tillgodoses, något som varje församling,
              pastorat och stift med all säkerhet bäst själv avgör.
            </seg>
          </u>
          <u>
            <seg>
              Herr talman! Att en vänsterregering har svårt att freda civilsamhället
              från statlig inblandning är kanske inte något som förvånar. Vänstern
              har ofta svårt att göra en distinktion mellan staten och det övriga
              samhället.
            </seg>
          </u>
          <u>
            <seg>
              Som moderat värnar jag dock alltid det samhälle som är större
              än staten, när det gäller såväl kyrkan som andra samhälleliga
              sfärer. Människor ska inte behöva se vare sig sin andliga hemvist,
              sitt idrottsengagemang eller för den delen sina hembygdsföreningar
              politiseras av klåfingriga regeringar. Av den anledningen vänder
              vi oss mot delar av regeringens skrivelse och har därför lagt
              fram en följdmotion som vi kommer att följa upp här i kammaren.
            </seg>
          </u>
          <u>
            <seg>
              Ett fritt civilsamhälle är grundbulten för det demokratiska samhället,
              och det kommer vi moderater i alla lägen att ta strid för. Därför
              vill jag yrka bifall till Moderaternas och Kristdemokraternas
              gemensamma reservation.
            </seg>
          </u>
          <note>
            (Applåder)
          </note>
          <note type="speaker">
            Anf. 112 ARON EMILSSON (SD):
          </note>
          <u>
            <seg>
              Herr talman! Det är en händelse som ser ut som en tanke att jag
              bokstavligt talat kommer direkt från kyrkomötets session i Uppsala,
              där vi precis har debatterat och fattat beslut om verksamhet och
              ekonomi under flera år framåt.
            </seg>
          </u>
          <u>
            <seg>
              Mitt i allt detta upptäcker vi, och vet sedan tidigare, att Svenska
              kyrkan står inför ett stålbad de kommande åren. Att medlemmarna
              blir allt färre gör att allt fler församlingar måste se om sitt
              hus, och i detta fall handlar det om att tvingas sälja ut kyrkor
              man inte har råd att driva.
            </seg>
          </u>
          <u>
            <seg>
              Sveriges kyrkliga kulturarv är landets största sammanhållna kulturarv,
              en gemensam tillgång och ett gemensamt ansvar. Arvet och miljöerna
              uppskattas av såväl troende som icke-troende och av både närboende
              och besökare. Svenska kyrkan är med en majoritet av landets medborgare
              vad man kan kalla en folkkyrka – inte längre en statskyrka men
              i särklass det största trossamfundet, en av de största organisationerna
              i civilsamhället och en mycket stor arbetsgivare.
            </seg>
          </u>
          <u>
            <seg>
              Kyrkan är också vad man kan kalla Sveriges största kulturhus
              eftersom man både förvaltar landets mest omfattande kulturarv
              och i kyrkorummen erbjuder en rik och levande musik- och körtradition
              som speglar det immateriella kulturarvet.
            </seg>
          </u>
          <u>
            <seg>
              Regeringen uttrycker i skrivelsen vi har att behandla att staten
              även i fortsättningen bör ta ett ansvar för det kyrkliga kulturarvet.
              Samtidigt beskriver regeringen ett söktryck som tyder på att de
              anslagna resurserna är otillräckliga samt att anslaget för den
              kyrkoantikvariska ersättningen har legat på samma nivå i snart
              tio år.
            </seg>
          </u>
          <u>
            <seg>
              Den situation regeringen återger kräver att man redovisar en
              åtgärdsplan för att man ska framstå som trovärdig. Att regeringen
              låter sin del av den ekonomiska bördan för vården av det kyrkliga
              kulturarvet sänkas genom de uteblivna uppräkningarna samtidigt
              som kyrkan med ett vikande medlemsantal får bidra med alltmer
              innebär en sänkt ambitionsnivå vad gäller ansvaret för det kristna
              kulturarvet.
            </seg>
          </u>
          <u>
            <seg>
              Det fysiska kulturarvet är en unik skatt som det är existentiellt
              viktigt för oss som nation att vårda och värna, mycket tack vare
              den förhållandevis milda reformation de svenska kyrkorna genomgick
              i förhållande till andra lutherska kyrkor. Värdet tycks regering
              och opposition åtminstone i ord vara ense om. Däremot tycks regeringen
              inte uppmärksamma eller uppskatta det immateriella kyrkliga kulturarvet
              i samma mån.
            </seg>
          </u>
          <u>
            <seg>
              Regeringen bör enligt oss redovisa skälen till statens ambitionssänkning
              vad gäller det kyrkliga kulturarvet, ge en förklaring till att
              den kyrkoantikvariska ersättningen inte räknats upp sedan 2010
              samtidigt som kyrkans ekonomiska horisont är mörk och återkomma
              med en tydligare redogörelse för vad syftet med den kyrkoantikvariska
              ersättningen ska vara. Vi vill även att regeringen tydligare redovisar
              sin syn på tillståndet för det immateriella kulturarvet.
            </seg>
          </u>
          <u>
            <seg>
              Hänsyn behöver tas till att många små församlingar med vikande
              befolkningsunderlag och därmed färre medlemmar får svårare att
              klara den egna insatsen för att bevara kulturarvet. Själavård
              och socialt arbete kan ställas mot kulturarvets bevarande och
              tillgänglighet, och det gör ont. Det finns ett skriande behov
              av att förstärka den kyrkoantikvariska ersättning ­ en med syftet
              att finna en modell för att uppräkna den över tid så att den inte
              långsiktigt urholkas.
            </seg>
          </u>
          <u>
            <seg>
              På rad efter rad i skrivelsen påpekar regeringen att kyrkan ska
              samverka och nätverka, vara öppen och tillgänglig och fungera
              inte bara som gudstjänstlokal utan gärna också som hembygdsgård,
              dans- och teaterscen, konsthall och museum. Särskilt lyfter regeringen
              fram kyrkor som i framvisandet av kulturarvet vävt in dagens samhällsfrågor,
              som integration.
            </seg>
          </u>
          <u>
            <seg>
              Mycket av detta sker redan på frivillig basis, men att regeringen
              pekar ut konkreta verksamheter är problematiskt. Alla blir lätt
              ingen, som det i går konstaterades under kyrkomötets session.
            </seg>
          </u>
          <u>
            <seg>
              Regeringen beskriver hur länsstyrelserna tenderar att bli mer
              tillåtande till ändringar när kyrkor tas ur bruk. I en tid av
              sjunkande medlemsantal i Svenska kyrkan och ett minskande engagemang
              från staten finns det en risk för att kyrkor långsiktigt avyttras
              i större utsträckning. Detta understryker dels vikten av förebyggande
              åtgärder mot att kyrkor tas ur bruk, dels behovet av att en gemensam
              nationell strategi tas fram för att skydda kulturvärdena i avyttrade
              kyrkor.
            </seg>
          </u>
          <u>
            <seg>
              Sverige har en mer än tusenårig kristen historia. Kristendomen
              har haft en mer djupgående inverkan på vår kultur än någon annan
              idé eller institu ­ tion. Konst, filosofi, moral, traditioner,
              arkitektur, hantverk och musik är exempel på områden som varit
              och är starkt färgade av vårt kyrkliga arv.
            </seg>
          </u>
          <u>
            <seg>
              Påverkan har också varit ömsesidig. Förhållanden, förutsättningar
              och kultur i vårt land har gjort att den svenska kristendomens
              historia har vissa särdrag i förhållande till andra kristna länder.
            </seg>
          </u>
          <u>
            <seg>
              Den ekonomiskt ansträngda situation som råder i många stift och
              församlingar, i kombination med det ökade hotet från en organiserad
              brottslighet som specialiserat sig på att stjäla kyrkliga konstskatter,
              har dock också resulterat i ett minskat öppethållande i många
              av landets kyrkor och därmed en minskad tillgänglighet till det
              kristna kulturarvet. De brister som föreligger när det gäller
              bevarandet av kyrkobyggnader är tyvärr ännu större när det gäller
              föremålsvården och bevarandet av det immateriella arvet.
            </seg>
          </u>
          <u>
            <seg>
              Vi ser att regeringen i den aktuella skrivelsen har tydliga uppfattningar
              om kyrkorummens användning, vilket utmanar kyrkans självbestämmanderätt
              över sitt fastighetsbestånd och sina pastorala överväganden. Det
              är viktigt och riktigt att kyrkan är en stark och närvarande aktör
              i lokalsam ­ hället, där många arrangemang och samarbeten med
              det omkringliggande civilsamhället och det offentliga kan rymmas.
              Så är fallet redan i dag.
            </seg>
          </u>
          <u>
            <seg>
              Samtidigt är det viktigt att beakta att kyrkan är en vigd religiös
              byggnad där stor hänsyn ska tas till kristen tro och tradition.
              Kyrkan pekar också på att kyrkorummet är ett levande kulturarv
              och har ett tilltal som stämmer till högtidlighet och allvar.
            </seg>
          </u>
          <u>
            <seg>
              Därför finns det anledning till oro när det gäller regeringens
              resonemang om hur kyrkorummet skulle kunna användas. Regeringen
              bör hålla ett tydligt avstånd och respektera Svenska kyrkans självbestämmanderätt
              när det gäller hur kyrkorna ska användas och vilken verksamhet
              som ska bedrivas.
            </seg>
          </u>
          <u>
            <seg>
              Vi vill också att regeringen tydligare beskriver skyddssituationen
              för avyttrade kyrkor och hur skyddet kan stärkas.
            </seg>
          </u>
          <note type="speaker">
            Anf. 113 PER LODENIUS (C):
          </note>
          <u>
            <seg>
              Herr talman! Jag vill inleda med att jag självklart står bakom
              Centerpartiets båda reservationer men väljer att yrka bifall endast
              till reservation nr 5.
            </seg>
          </u>
          <u>
            <seg>
              Herr talman! Att värna kyrkans kulturarv är viktigt. Det tror
              jag att vi alla här i kammaren kan vara överens om. Regeringen
              lyfter också i skrivelsen fram att det kyrkliga kulturarvet är
              en angelägenhet för hela samhället. Detta är en uppfattning som
              vi delar från Centerpartiets sida.
            </seg>
          </u>
          <u>
            <seg>
              Det kyrkliga kulturarvet är en angelägenhet för hela samhället,
              för där finns spår från både bygdens och hela landets historia.
              Det kyrkliga kultur ­ arvet är därmed också allas angelägenhet,
              oberoende av om man är medlem i Svenska kyrkan eller inte.
            </seg>
          </u>
          <u>
            <seg>
              Samtidigt måste värnandet av kyrkans kulturarv kunna förenas
              med vår tids behov. Det kyrkliga kulturarvet behöver då göras
              mer tillgängligt för alla att ta del av. Detta kan ske bland annat
              genom att informationen om kulturarvet presenteras på ett tillgängligt
              sätt, exempelvis genom lättläst text eller kanske på teckenspråk.
              Den digitala utvecklingen kan också ge nya möjligheter för att
              ytterligare tillgängliggöra kulturarvet.
            </seg>
          </u>
          <u>
            <seg>
              Men det är också viktigt att kulturarvet vårdas, används och
              utvecklas. Ett kulturarv i form av en gammal kyrkolokal som står
              oanvänd riskerar annars att förfalla. Om man i stället kan finna
              fler möjligheter att använda och utnyttja lokalerna, självklart
              utan att förvanska kulturarvet, får vi ock ­ så större möjlighet
              att bevara och ha kvar fler av de bevarandevärda byggnaderna.
            </seg>
          </u>
          <u>
            <seg>
              Herr talman! Kyrkorna utgör på många platser även en lokal mötesplats.
              Men då måste det också vara möjligt att bedriva verksamhet där
              för både medlemmar och andra intresserade. För detta ändamål kan
              man behöva anpassa och modernisera kyrkorummet, det vill säga
              kyrkan. Det behöver man självklart göra på ett hållbart sätt för
              både människor och miljö. Därför är det angeläget att hitta förenklade
              rutiner för detta utan att man gör avkall på lagens krav om skydd
              av kulturarvet.
            </seg>
          </u>
          <u>
            <seg>
              När kyrkorummet även används för andra ändamål, exempelvis för
              konserter eller annan publik verksamhet, som inte har direkt koppling
              till kyrkans egen verksamhet ökar det tillgängligheten till det
              kyrkliga kulturarvet. Det märker vi inte minst i dessa tider då
              vi närmar oss jul. Många kyrkor fylls nu med konserter på jultemat.
            </seg>
          </u>
          <u>
            <seg>
              När uthyrning och användning för annan verksamhet än kyrkans
              egen sker är det samtidigt viktigt att det självklart bör ske
              i samförstånd med inte bara den kyrka som har ansvar för lokalen
              utan även annan före ­ nings ‑ och civilsamhällesverksamhet som
              finns på den aktuella orten. Jag tänker exempelvis på bygdegårdsföreningar.
              Det är inte minst viktigt för att man inte med statligt stöd ska
              konkurrera ut redan etablerad och ideellt driven verksamhet på
              orten.
            </seg>
          </u>
          <u>
            <seg>
              Herr talman! Den kyrkoantikvariska ersättningen är en grundläggande
              förutsättning för det kyrkliga kulturarvets bevarande. Av regeringens
              skrivelse framgår att nivån på denna ersättning inte har höjts
              sedan 2010. Samtidigt har Svenska kyrkans ansvar för de kyrkliga
              kulturminnena knappast minskat under denna period. I flera delar
              är det snarare tvärtom. Det finns därtill många små församlingar
              med vikande befolkningsunderlag och därmed färre medlemmar som
              får det allt svårare att klara den egna insatsen för bevarandet.
              Även detta är en parameter att ta hänsyn till. Det är viktigt
              att hantera detta i samarbete med Svenska kyrkan för att vi ska
              få ett långsiktigt hållbart bevarande och en utveckling av det
              kyrkliga kulturarvet.
            </seg>
          </u>
          <u>
            <seg>
              Herr talman! Det kyrkliga kulturarvet är en angelägenhet för
              både Svenska kyrkan och staten. Det är då viktigt att båda tar
              ett fortsatt gemensamt ansvar för detta. En fortsatt förtroendefull
              samverkan mellan staten och Svenska kyrkan blir då mycket betydelsefull,
              för att inte säga helt avgörande.
            </seg>
          </u>
          <u>
            <seg>
              En god samverkan bidrar till att vårda det kyrkliga kulturarvet
              och göra det tillgängligt för fler. Det kan i detta sammanhang
              sägas att Svenska kyrkan med sin rotade kunskap och sitt engagemang
              över hela landet bör tillåtas vara den drivande parten i denna
              samverkan.
            </seg>
          </u>
          <note type="speaker">
            Anf. 114 ROLAND UTBULT (KD):
          </note>
          <u>
            <seg>
              Herr talman! Jag instämmer i John Weinerhalls anförande om den
              materiella delen av det kyrkliga kulturarvet. Det var alldeles
              utmärkt, och jag ansluter mig därför till det han sa. Jag ställer
              mig också bakom reservation nr 1.
            </seg>
          </u>
          <u>
            <seg>
              I stället vill jag säga något om det immateriella kulturarvet.
              Det finns ett kapitel i skrivelsen som rubriceras ”Det kyrkliga
              kulturarvets roll i samhället”. Här är det immateriella kulturarvet,
              det vill säga värderingar och det andliga, allra viktigast för
              människors välbefinnande även om allt hänger ihop.
            </seg>
          </u>
          <u>
            <seg>
              I läroplanen för grundskolan står det att vi bygger vårt västerländska
              samhälle på ”västerländsk humanism och kristen tradition”. Den
              kristna traditionen är viktig för oss. Den är en del av samhällsbygget
              såsom vården, skolan, you name it. Överallt finns den grund som
              vi står på.
            </seg>
          </u>
          <u>
            <seg>
              Den svenska lagstiftningen bygger i hög grad på tio Guds bud,
              till exempel ”Du skall inte dräpa”. Man ska värna och vörda livet
              i alla dess former. ”Du skall inte stjäla”, det vill säga respektera
              andras egendom och rättigheter. ”Du skall inte vittna falskt mot
              din nästa”, som innebär att vara pålitlig i tanke, ord och handling.
            </seg>
          </u>
          <u>
            <seg>
              Allt detta handlar om vad vårt samhälle är byggt på. Det är goda
              riktlinjer för ett bra samhälle. Det är det här som är kristen
              tradition och ett kyrkligt immateriellt kulturarv och utgör en
              viktig del i det kyrkliga kulturarvets roll i samhället.
            </seg>
          </u>
          <u>
            <seg>
              Jag är fascinerad av att människor samlas i kyrkobyggnaden som
              ett heligt rum. Här möts det materiella och det immateriella.
              Själv brukar jag, när jag besöker Köpenhamn, gå till Vor Frue
              Kirke, vårfrukyrkan, som är domkyrkan i Köpenhamn, och sätta mig
              en stund inför Thorvaldsens fan ­ tastiska staty av Kristus. Det
              är den staty som Thorvaldsen med stor noggrannhet och inspiration
              skulpterade och göt i sin ateljé. För att gipset skulle torka
              i ateljén behövde dörren vara öppen. Hans assistent lovade att
              ta hand om det. Men av någon anledning kom dörren att stängas,
              och den höga luftfuktigheten i rummet gjorde att gipset inte torkade.
              Det resulterade i att armarna av sin tyngd gled nedåt, och likadant
              gjorde huvudet. Statyn fick då den form som man kan se i Köpenhamns
              domkyrka och i massor av kyrkor runt om i Sverige och faktiskt
              hela världen.
            </seg>
          </u>
          <u>
            <seg>
              Thorvaldsen blev förskräckt och arg när han kom in i ateljén
              och fick se sin staty i detta skick. Men efter en stund lugnade
              han ned sig. Han tog några steg tillbaka, började titta på Jesus
              och tyckte sig se hans blick i ögonen på det nedåtvända huvudet.
              Han tyckte sig se den öppna famnen i armarna. I stället för en
              världsfrånvänd Kristus blev det en närvarande Jesus.
            </seg>
          </u>
          <u>
            <seg>
              Herr talman! Den kyrkliga traditionen borde vara stendöd med
              tanke på att det gått 2 000 år. I stället har den blivit världens
              största religion, och bara i Kina växer den med över 10 000 personer
              varje dag.
            </seg>
          </u>
          <u>
            <seg>
              Här i riksdagen samlas varje onsdagsmorgon en grupp människor
              för andakt. Sedan 1880-talet har riksdagsledamöter samlats på
              detta sätt, och gruppen ökar nu i antal. Det är riksdagens äldsta
              grupp med representanter från alla partier, och alla är välkomna
              till en stunds kontemplation och sång.
            </seg>
          </u>
          <u>
            <seg>
              Vi har alla en gemensam grund att stå på. Det kyrkliga kulturarvet
              genomsyrar hela vårt samhälle. Jag läste så sent som i går att
              Bo Strömstedts gamla tramporgel har hittat tillbaka till Expressens
              redaktion. Där brukade han sitta en stund och sjunga läsarsånger.
              Plötsligt blev Expressens chefsrum en helig plats. Visst går det
              att göra sådana heliga rum där man befinner sig.
            </seg>
          </u>
          <u>
            <seg>
              Tramporgeln går inte att spela på, sägs det, men jag är övertygad
              om att det går att få liv i den på nytt igen även om den slumrat
              ett antal år i något arkiv. Så tror jag att det också är med vår
              kyrkliga tradition i Sverige. Den må ha legat slumrande en tid
              i ett sekulärt arkiv, men på nytt kommer den att blomma och vara
              med och skapa tillit, trygghet och gemenskap mellan människor.
            </seg>
          </u>
          <note>
            (Applåder)
          </note>
          <note type="speaker">
            Anf. 115 ÅSA KARLSSON (S):
          </note>
          <note>
            Herr talman! Kulturutskottet yrkar bifall till förslaget att
            riksdagen ska lägga regeringens skrivelse Det kyrkliga kulturarvet
            till handlingarna och föreslår avslag på samtliga reservationer.
          </note>
          <note>
            Herr talman! Den 1 januari 2000 genomfördes en relations för
            ändring mellan Svenska kyrkan och staten. Med andra ord skildes
            kyrkan från staten, och kyrkan blev därmed självständig. I samband
            med denna relations för ändring gav den svenska staten Svenska
            kyrkan rätt till en viss ersättning för kulturhistoriskt motiverade
            kostnader i samband med vård och underhåll av de kyrkliga kulturminnena.
            Detta innefattar kyrkobyggnader, kyrkotomter, kyrkliga inventarier
            och begravningsplatser. Det här kom att kallas för kyrkoantikvarisk
            ersättning.
          </note>
          <note>
            Herr talman! I Sverige har vi ca 3 400 kyrkor och 3 300 begravningsplatser.
            2 942 av dessa kyrkor omfattas i dag av den kyrkoantikvariska
            ersättningen. Det är 87 procent av Svenska kyrkans alla kyrkor.
          </note>
          <note>
            I regeringens skrivelse redovisas hur den kyrkoantikvariska ersättning
            ­ en har använts under perioden 2002–2017. Skrivelsen behandlar
            också tillgängligheten till de kyrkliga kulturminnena liksom kunskaps-
            och kompetensfrågor, samverkan mellan Svenska kyrkan och myndigheter
            inom kulturmiljöområdet samt det kyrkliga kulturarvets roll i
            det svenska samhället.
          </note>
          <u>
            <seg>
              De flesta av oss som bor här i Sverige har på något sätt en anknytning
              till kyrkan.
            </seg>
          </u>
          <u>
            <seg>
              Herr talman! Om jag ska tala för mig själv kan jag säga att jag
              har en mycket stark anknytning till en handfull kyrkor. Den kyrka
              som betytt allra mest för mig är Fällfors kyrka i Luleå stift,
              min barndomskyrka. Den låg tvärs över vägen från vår skola, så
              vi såg den varje dag. Den var stor, vacker och pampig, tyckte
              jag då.
            </seg>
          </u>
          <u>
            <seg>
              Nu, med ett annat perspektiv, mitt vuxna perspektiv, ser jag
              den som en stor vacker träkyrka med fönster i två våningar och
              höga gavelfönster. Västfasaden flankeras av sidoställda torn.
              Det norra är högst. Mellan tornen står ett litet vapenhus, och
              i norr finns det en vidbyggd sakristia i två våningar. Altartavlan
              inne i kyrkan föreställer Jesu intåg i Jerusalem, korsfästelsen
              och uppståndelsen.
            </seg>
          </u>
          <u>
            <seg>
              I den kyrkan har jag tillbringat sju skolavslutningar från det
              att jag gick i deltidsförskola till dess att jag slutade årskurs
              6. Jag har deltagit i många Luciatåg, påskfiranden och julavslutningar
              i den kyrkan. Jag har varit på dop, konfirmationer, vigslar och
              många begravningar.
            </seg>
          </u>
          <u>
            <seg>
              Kyrkan finns med oss i glädje och sorg och har en stor betydelse
              för oss personligen men även för vårt samhälle och för vårt kulturarv.
              Kyrk ­ orna avspeglar vår historia. De har en unik spridning i
              tid och rum, och de utgör en konstant i ett föränderligt landskap
              under 1 000 år.
            </seg>
          </u>
          <u>
            <seg>
              Vi ser en samhällsutveckling som leder mot ett mer polariserat
              samhällsklimat, där det oftare talas om vi och d om . Utvecklingen
              bygger inte på givna identiteter utan på att olika aktörer använder
              sig av vårt förflutna för att visa på och befästa olika gruppers
              särart. Den styrande tanken är ofta att olika kulturuttryck bara
              hör till, intresserar eller kan förstås av begränsade etniska
              eller kulturella grupper.
            </seg>
          </u>
          <u>
            <seg>
              Som en motkraft till detta är det viktigt att lyfta fram den
              förenande kraft som finns i det gemensamma kulturarvet, inte minst
              i det kyrkoantikvariska kulturarvet, som under århundraden format
              och påverkat samhällets utveckling. Detta gemensamma kulturarv
              är allas och kan intressera alla oavsett bakgrund eller trosuppfattning.
              Det är därför viktigt att kulturarvet kan föras vidare till kommande
              generationer.
            </seg>
          </u>
          <u>
            <seg>
              Den kyrkoantikvariska ersättningen har en stor betydelse för
              vården och bevarandet av det kyrkliga kulturarvet. Staten, tillsammans
              med Svenska kyrkan, bör fortsätta ta ansvar för att det kyrkliga
              kulturarvet bevaras, används och utvecklas. Villkoren för den
              kyrkoantikvariska ersättningen bör därför enligt Socialdemokraterna
              och regeringen samt kulturutskottet präglas av en långsiktighet
              och förutsägbarhet – och en armlängds avstånd.
            </seg>
          </u>
          <u>
            <seg>
              Regeringen har i sin skrivelse bedömt att den kyrkoantikvariska
              ersättningen har fördelats och använts i enlighet med de principer
              som slogs fast i samband med ändringen av relationen mellan staten
              och Svenska kyrkan. För en effektiv och rättssäker hantering menar
              regeringen att det är angeläget att Svenska kyrkan säkrar att
              processen för ersättning föregås av tillståndsprövning enligt
              kulturmiljölagen. Regeringen bedömer vidare att kompetensen inom
              Svenska kyrkan i frågor som rör förvaltningen av de kyrkliga kulturminnena
              har utvecklats positivt sedan den förra kontrollstationen.
            </seg>
          </u>
          <u>
            <seg>
              Herr talman! Den kyrkoantikvariska ersättningen är betydelsefull
              för vården av det kyrkliga kulturarvet. Staten och Svenska kyrkan
              bör även i fortsättningen ta ansvar för att det kyrkliga kulturarvet
              bevaras, används och utvecklas.
            </seg>
          </u>
          <note>
            (Applåder)
          </note>
          <note type="speaker">
            Anf. 116 VASILIKI TSOUPLAKI (V):
          </note>
          <u>
            <seg>
              Herr talman! En byggnad kan vara så mycket och betyda många olika
              saker för oss människor. Ibland är en byggnad bara en konstruktion
              med väggar och ett tak. Men en byggnad kan också vara någons hem
              eller en plats där man känner sig hemma, en plats där man kan
              få landa och vara sig själv.
            </seg>
          </u>
          <u>
            <seg>
              En religiös byggnad kan vara en plats där man får stöd och vägledning
              för att söka efter sig själv. För många människor är den religiösa
              samlings ­ lokalen en plats för meningsskapande och gemenskap.
              Där kan tanken ta höjd, och man kan reflektera över livets stora
              frågor.
            </seg>
          </u>
          <u>
            <seg>
              I dag debatterar vi den tredje kontrollstationen för den kyrkoantikvariska
              ersättningen sedan skiljandet av Svenska kyrkan från staten. Det
              är lätt att fastna i siffror, nivåer och detaljer i underhållsplaner.
              Men vi får inte glömma att grunden till att det finns en bred
              uppslutning kring en särskild ersättning till Svenska kyrkan för
              underhåll av kyrkobeståndet handlar om att dessa byggnader är
              mer än tak och väggar.
            </seg>
          </u>
          <u>
            <seg>
              De har spelat en viktig roll i människors liv i vårt land under
              en mycket lång tid. Det har inte alltid handlat om positiva upplevelser
              av det slag som jag beskrev inledningsvis. Religiösa påbud har
              bidragit till mycket skam och skuldkänslor för dem som inte har
              passat in i den kristna normen, en norm som har varit rådande
              i hela vårt samhälle och som även genomsyrat politiska beslut.
              Det handlar om fördömanden av homosexualitet och sex utanför äktenskapet
              och om skambeläggande av så kallade oäkta barn – för att nämna
              några exempel.
            </seg>
          </u>
          <u>
            <seg>
              Vår brokiga kyrkohistoria är förstås alldeles för omfattande
              och komplex för att på ett rättvisande sätt sammanfattas i denna
              debatt. Men allt detta är vårt kulturarv. Det behöver bevaras
              och åskådliggöras för att vi ska förstå hur vårt samhälle utvecklats
              och varför det ser ut som det gör i dag.
            </seg>
          </u>
          <u>
            <seg>
              På gott och ont har kyrkan under en mycket lång tid varit en
              fast punkt i människors liv och en institution som har genomsyrat
              människors vardag oavsett trosuppfattning. Det är därför, herr
              talman, som Svenska kyrkan har fått en särställning med ett eget
              bidrag för att underhålla och kunna öppethålla sina kyrkolokaler
              även för framtida generationer. De förvaltar ett betydande kulturarv.
            </seg>
          </u>
          <u>
            <seg>
              Intresset för att vara med i en av Svenska kyrkans församlingar
              minskar. Utan ett statligt stöd skulle man inte kunna bära kostnaderna
              som är förknippade med underhåll och renoveringar av de över 2
              900 kyrkor som i dag ingår i konceptet. Det är mot den bakgrunden
              som vi från Vänsterpartiet ser behovet av att stärka den kyrkoantikvariska
              ersättningen.
            </seg>
          </u>
          <u>
            <seg>
              Sedan den förra kontrollstationen har arbetssätt både inom ansvariga
              myndigheter och inom stiften och församlingarna förändrats och
              förfinats. Nya strukturer har skapats inom Svenska kyrkan, och
              kunskapen om kulturmiljöfrågorna har höjts och säkrats upp i många
              delar av organisationen.
            </seg>
          </u>
          <u>
            <seg>
              Övergången till en fördelning utifrån bestånd i stället för efterfrågan
              känns angelägen. Det i kombination med en gemensam handbok för
              stift och länsstyrelser kan förhoppningsvis jämna ut de oskäliga
              skillnader mellan regionerna som finns i dag.
            </seg>
          </u>
          <u>
            <seg>
              Herr talman! Från Vänsterpartiets sida ser vi att systemet för
              att arbeta med den kyrkoantikvariska ersättningen har blivit allt
              bättre men att resur ­ serna har blivit knappare. De krympande
              församlingarna får bära en allt större andel av kostnaderna om
              denna utveckling tillåts fortsätta. Jag be ­ klagar att så få
              partier har hörsammat Svenska kyrkans behov och dess önskan om
              att i högre grad kunna bevara, utveckla och använda kultur ­ arvet.
              Den uteblivna uppräkningen innebär i praktiken att ersättningen
              har urholkats sedan år 2010. Arbetskostnaderna ökar när människor
              vill ha högre löner än år 2010. Materialkostnader ökar också.
              I Vänsterpartiets budget finns det därför 40 miljoner mer än i
              regeringens förslag. Vi före ­ slår att den nya nivån därmed ska
              vara 500 miljoner.
            </seg>
          </u>
          <u>
            <seg>
              I detta sammanhang vill jag passa på att lyfta fram kyrkan som
              en viktig kulturaktör ur två aspekter. Den ena handlar om kyrkan
              som mötesplats för eget kulturutövande och publika kulturarrangemang.
              På många orter är kyrkans kör, konstutställningar och konserter
              en väsentlig andel av det tillgängliga kulturutbudet. Den andra
              aspekten lyfts inte fram lika ofta. Den handlar om att arbetet
              med att bevara det kyrkliga kulturarvet också innebär en insats
              för bevarandet av hantverkstraditioner och till viss del även
              utvecklandet av nya innovativa angreppssätt inom kulturhantverket.
              Kyrkans efterfrågan på insatser skapar en arbetsmarknad och därmed
              också en efterfrågan på utbildningar på detta område. Jag anser
              att det är viktigt att vi fortsätter med det.
            </seg>
          </u>
          <u>
            <seg>
              Herr talman! Jag vill avsluta med att förtydliga att Vänsterpartiet
              ställer sig bakom utskottets förslag till beslut, det vill säga
              att lägga skrivelsen till handlingarna, men vi har ett särskilt
              yttrande i betänkandet.
            </seg>
          </u>
          <note type="speaker">
            Anf. 117 ANNA SIBINSKA (MP):
          </note>
          <u>
            <seg>
              Herr talman! Människan har i alla tider sökt meningen med livet.
              De otaliga kyrkorum som finns runt om i landet vittnar om vår
              längtan efter att förstå och hitta svar på existensens stora frågor:
              Finns Gud? Hur finner man lycka? Är det okej att avsluta sitt
              liv om man inte vill leva längre?
            </seg>
          </u>
          <u>
            <seg>
              Vi har samma frågor i dag som vi hade för 500 år sedan. Men den
              som söker sig till kyrkan i dag är kanske inte ens medlem i Svenska
              kyrkan utan går in bara för att tända ett ljus eller sätta sig
              i en kyrkbänk för att få perspektiv på sin tillvaro. Kyrkorummen
              med sin tusenåriga historia är i dag både uttryck för kristendomens
              innersta och en plats för det allmänmänskliga, som ärkebiskop
              Antje Jackelén har uttryckt det.
            </seg>
          </u>
          <u>
            <seg>
              Kyrkan har under sekler varit den självklara mötesplatsen för
              människor i en bygd. Där träffade man släkt och vänner och till
              och med sin tilltänkta. På kyrkbacken gjorde man ibland upp affärer.
              När en ny kyrka skulle byggas var det lokalbefolkningen som finansierade
              bygget i stort, och man bidrog även med arbetskraft. Lokalsamhället
              stod för det fortsatta underhållet och utsmyckningen av kyrkan
              samt prästens lön och bostad.
            </seg>
          </u>
          <u>
            <seg>
              Över hela vårt land står kyrkorna där och förmedlar kontinuitet
              och något allmänmänskligt som sätter oss själva i ett större sammanhang.
              I tider av oro och kris är kyrkan en självklar mötesplats för
              oss även i dag. Jag minns särskilt den stora Backabranden i Göteborg
              när så många unga människor miste livet för 21 år sedan. Då sökte
              sig många till de öppna kyrkorummen för att finna tröst och gemenskap.
            </seg>
          </u>
          <u>
            <seg>
              Herr talman! Med sin närvaro i hela landet ger det kyrkliga kulturarvet
              unika möjligheter till möten mellan människor i tid och rum. Här
              får man också möta olika konstnärliga och arkitektoniska uttryck.
              Det kyrkliga arvet har en mängd olika berättelser som binder ihop
              dåtid med nutid.
            </seg>
          </u>
          <u>
            <seg>
              När kyrkan skildes från staten år 2000 föregicks det av ett principbeslut
              i riksdagen i december 1995 som fastställde att relationsändringen
              inte borde leda till försämrade förutsättningar för vård och underhåll
              av de kulturhistoriska värdena inom kyrkan. Kyrkobyggnader, kyrkotomter,
              kyrkliga inventarier och begravningsplatser ska skyddas så att
              deras kulturhistoriska värde inte minskas. Det handlar faktiskt
              om nästan 3 000 kyrkor, tusentals andra byggnader på kyrkotomter
              och drygt 3 000 kyrkogårdar.
            </seg>
          </u>
          <u>
            <seg>
              Att bevara de kyrkliga kulturminnena är en angelägenhet för hela
              sam ­ hället. Därför är det rimligt att en kyrkoantikvarisk ersättning
              lämnas av staten till Svenska kyrkan. I överenskommelsen som ingicks
              mellan staten och Svenska kyrkan år 2000 ska så kallade kontrollstationer
              för den kyrko ­ antikvariska ersättningen infalla vart femte år.
            </seg>
          </u>
          <u>
            <seg>
              År 2019 är en sådan kontrollstation, och därför behandlar vi
              i dag kulturutskottets betänkande om det kyrkliga kulturavet i
              kammaren.
            </seg>
          </u>
          <u>
            <seg>
              Den kyrkoantikvariska ersättningen har stor betydelse för vården
              och bevarandet av det kyrkliga kulturarvet. Regeringen bedömer
              att den kyrkoantikvariska ersättningen har fördelats och använts
              i enlighet med de principer som slogs fast i samband med relationsändringen
              mellan staten och Svenska kyrkan. De kyrkliga kulturminnena är
              sammantaget väl bevarade.
            </seg>
          </u>
          <u>
            <seg>
              Omfattningen av Svenska kyrkans ansvar för det kyrkliga kulturarvet
              är oförändrad sedan relationsändringen. Under tiden har Svenska
              kyrkan förlorat många av sina medlemmar. Det finns dock ett starkt
              lokalt engagemang och ett proaktivt arbete för att möta dessa
              utmaningar.
            </seg>
          </u>
          <u>
            <seg>
              Herr talman! Avslutningsvis vill jag återigen betona att det
              kyrkliga kulturarvet är allas och dess rikedom sådan att det har
              potential att intressera alla, oavsett bakgrund eller egen trosuppfattning.
              Det ska underhållas och vårdas, inte bara för oss i dag utan även
              för att kommande generationer ska kunna förstå sin historia.
            </seg>
          </u>
          <u>
            <seg>
              Utskottet delar regeringens bedömning att staten även fortsättningsvis,
              tillsammans med Svenska kyrkan, bör ta ansvar för att det kyrkliga
              kulturarvet bevaras, används och utvecklas. Villkoren för den
              kyrkoantikvariska ersättningen bör präglas av långsiktighet och
              förutsägbarhet.
            </seg>
          </u>
          <note>
            Jag yrkar bifall till förslaget i kulturutskottets betänkande
            och avslag på samtliga reservationer.
          </note>
          <note>
            (Applåder)
          </note>
          <note type="speaker">
            Anf. 118 ARON EMILSSON (SD):
          </note>
          <u>
            <seg>
              Herr talman! Jag kan bara konstatera att somliga eftermiddagar
              är anden villig men tungan trött.
            </seg>
          </u>
          <note>
            Jag yrkar med emfas bifall till Sverigedemokraternas reservation
            4.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            ( Beslut fattades under § 16.)
          </note>
          <note>
            § 15 Redovisning av fördelning av medel från Allmänna arvsfonden
            under budgetåret 2018
          </note>
          <note>
            Socialutskottets betänkande 2019/20:SoU2
          </note>
          <note>
            Redovisning av fördelning av medel från Allmänna arvsfonden under
            budgetåret 2018 (skr. 2018/19:146)
          </note>
          <note>
            föredrogs.
          </note>
          <u>
            <seg>
              Talmannen konstaterade att ingen talare var anmäld.
            </seg>
          </u>
          <note>
            (Beslut fattades under § 16.)
          </note>
          <note>
            Ajournering
          </note>
          <note>
            Kammaren beslutade kl. 15.56 på förslag av talmannen att ajournera
            sammanträdet till kl. 16.00, då votering skulle äga rum.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 16.00.
          </note>
          <note>
            § 16 Beslut om ärenden som slutdebatterats vid dagens sammanträde
          </note>
          <note>
            FiU18 Ändringar i kostnadsutjämningen för kommuner och landsting
          </note>
          <note>
            Punkt 1 (Avslag på propositionen)
          </note>
          <note>
            1. utskottet
          </note>
          <note>
            2. res. 1 (L)
          </note>
          <note>
            Votering:
          </note>
          <note>
            211 för utskottet
          </note>
          <note>
            17 för res. 1
          </note>
          <note>
            78 avstod
          </note>
          <note>
            43 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 90 S, 53 SD, 30 C, 22 V, 1 KD, 14 MP, 1 -
          </note>
          <note>
            För res. 1: 16 L, 1 -
          </note>
          <note>
            Avstod: 63 M, 15 KD
          </note>
          <note>
            Frånvarande: 10 S, 7 M, 9 SD, 1 C, 5 V, 6 KD, 3 L, 2 MP
          </note>
          <note>
            Ludvig Aspling och Michael Rubbestad ( båda SD) anmälde att de
            avsett att rösta ja men markerats som frånvarande.
          </note>
          <note>
            Kjell-Arne Ottosson (KD) anmälde att han avsett att avstå från
            att rösta men markerats ha röstat ja.
          </note>
          <note>
            Punkt 2 (Ändringar i kostnadsutjämningen för kommuner och landsting)
          </note>
          <note>
            1. utskottet
          </note>
          <note>
            2. res. 2 (M)
          </note>
          <note>
            Votering:
          </note>
          <note>
            229 för utskottet
          </note>
          <note>
            63 för res. 2
          </note>
          <note>
            17 avstod
          </note>
          <note>
            40 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 90 S, 56 SD, 30 C, 22 V, 15 L, 14 MP, 2 -
          </note>
          <note>
            För res. 2: 63 M
          </note>
          <note>
            Avstod: 16 KD, 1 L
          </note>
          <note>
            Frånvarande: 10 S, 7 M, 6 SD, 1 C, 5 V, 6 KD, 3 L, 2 MP
          </note>
          <note>
            Punkt 3 (Framtida utformning av det kommunala utjämningssystemet)
          </note>
          <note>
            1. utskottet
          </note>
          <note>
            2. res. 3 (M, KD)
          </note>
          <note>
            3. res. 4 (V)
          </note>
          <note>
            Förberedande votering:
          </note>
          <note>
            79 för res. 3
          </note>
          <note>
            23 för res. 4
          </note>
          <note>
            205 avstod
          </note>
          <note>
            42 frånvarande
          </note>
          <note>
            Kammaren biträdde res. 3.
          </note>
          <note>
            Huvudvotering:
          </note>
          <note>
            207 för utskottet
          </note>
          <note>
            79 för res. 3
          </note>
          <note>
            23 avstod
          </note>
          <note>
            40 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 90 S, 56 SD, 30 C, 16 L, 14 MP, 1 -
          </note>
          <note>
            För res. 3: 63 M, 16 KD
          </note>
          <note>
            Avstod: 22 V, 1 -
          </note>
          <note>
            Frånvarande: 10 S, 7 M, 6 SD, 1 C, 5 V, 6 KD, 3 L, 2 MP
          </note>
          <note>
            JuU6 Brott mot förtroendevalda
          </note>
          <note>
            Kammaren biföll utskottets förslag.
          </note>
          <note>
            JuU8 Ett stärkt straffrättsligt skydd för blåljusverksamhet och
            myndighetsutövning
          </note>
          <note>
            Punkt 1 (Livstidsstraff för grovt sabotage mot blåljusverksamhet)
          </note>
          <note>
            1. utskottet
          </note>
          <note>
            2. res. 1 (V)
          </note>
          <note>
            Votering:
          </note>
          <note>
            286 för utskottet
          </note>
          <note>
            23 för res. 1
          </note>
          <note>
            40 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 90 S, 63 M, 56 SD, 30 C, 16 KD, 16 L, 14 MP, 1
            -
          </note>
          <note>
            För res. 1: 22 V, 1 -
          </note>
          <note>
            Frånvarande: 10 S, 7 M, 6 SD, 1 C, 5 V, 6 KD, 3 L, 2 MP
          </note>
          <note>
            Punkt 3 (Straffskalan för sabotage mot blåljusverksamhet)
          </note>
          <note>
            1. utskottet
          </note>
          <note>
            2. res. 2 (SD)
          </note>
          <note>
            Votering:
          </note>
          <note>
            252 för utskottet
          </note>
          <note>
            56 för res. 2
          </note>
          <note>
            41 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 89 S, 63 M, 30 C, 22 V, 16 KD, 16 L,14 MP, 2 -
          </note>
          <note>
            För res. 2: 56 SD
          </note>
          <note>
            Frånvarande: 11 S, 7 M, 6 SD, 1 C, 5 V, 6 KD, 3 L, 2 MP
          </note>
          <note>
            Hanna Westerén (S) anmälde att hon avsett att rösta ja men markerats
            som frånvarande.
          </note>
          <note>
            Punkt 9 (En särskild brottsrubricering för brott som innebär
            våld mot personal inom räddningstjänsten och hälso- och sjukvården)
          </note>
          <note>
            1. utskottet
          </note>
          <note>
            2. res. 8 (M, KD)
          </note>
          <note>
            Votering:
          </note>
          <note>
            229 för utskottet
          </note>
          <note>
            80 för res. 8
          </note>
          <note>
            40 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 89 S, 56 SD, 30 C, 22 V, 16 L, 14 MP, 2 -
          </note>
          <note>
            För res. 8: 1 S, 63 M, 16 KD
          </note>
          <note>
            Frånvarande: 10 S, 7 M, 6 SD, 1 C, 5 V, 6 KD, 3 L, 2 MP
          </note>
          <note>
            Kenneth G Forslund (S) anmälde att han avsett att rösta ja men
            markerats ha röstat nej.
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            JuU9 Ny lag om Säkerhetspolisens behandling av personuppgifter
          </note>
          <note>
            Kammaren biföll utskottets förslag.
          </note>
          <note>
            JuU10 Skärpta straffrättsliga sanktioner mot företag
          </note>
          <note>
            Kammaren biföll utskottets förslag.
          </note>
          <note>
            SkU5 Skatteregler för tjänstepensionsföretag
          </note>
          <note>
            Kammaren biföll utskottets förslag.
          </note>
          <note>
            UbU6 Rätt till utbildning i förskoleklass för barn till beskickningsmedlemmar
            från tredjeland
          </note>
          <note>
            Kammaren biföll utskottets förslag.
          </note>
          <note>
            KU3 En ny beteckning för kommuner på regional nivå och vissa
            frågor om regionindelning
          </note>
          <note>
            Punkt 1 (Att inhämta och beakta synpunkter vid ändringar i regionindelningen)
          </note>
          <note>
            1. utskottet
          </note>
          <note>
            2. res. (S, V, MP)
          </note>
          <note>
            Votering:
          </note>
          <note>
            181 för utskottet
          </note>
          <note>
            128 för res.
          </note>
          <note>
            40 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 63 M, 55 SD, 30 C, 16 KD, 16 L, 1 -
          </note>
          <note>
            För res.: 90 S, 1 SD, 22 V, 14 MP, 1 -
          </note>
          <note>
            Frånvarande: 10 S, 7 M, 6 SD, 1 C, 5 V, 6 KD, 3 L, 2 MP
          </note>
          <note>
            Övriga p unkter
          </note>
          <note>
            Kammaren biföll utskottets förslag.
          </note>
          <note>
            CU4 Digitaliserade hyresförhandlingar
          </note>
          <note>
            Kammaren biföll utskottets förslag.
          </note>
          <note>
            UU3 Avtal om politisk dialog och samarbete mellan Europeiska
            unio ­ nen och dess medlemsstater, å ena sidan, och Republiken
            Kuba, å andra sidan
          </note>
          <note>
            1. utskottet
          </note>
          <note>
            2. res. (SD, C, KD, L)
          </note>
          <note>
            Votering:
          </note>
          <note>
            190 för utskottet
          </note>
          <note>
            118 för res.
          </note>
          <note>
            41 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 90 S, 63 M, 1 SD, 21 V, 14 MP, 1 -
          </note>
          <note>
            För res.: 55 SD, 30 C, 16 KD, 16 L, 1 -
          </note>
          <note>
            Frånvarande: 10 S, 7 M, 6 SD, 1 C, 6 V, 6 KD, 3 L, 2 MP
          </note>
          <note>
            Mikael Strandman (SD) anmälde att han avsett att rösta nej men
            markerats ha röstat ja.
          </note>
          <note>
            Håkan Svenneling (V) anmälde att han avsett att rösta ja men
            markerats som frånvarande.
          </note>
          <note>
            SfU9 Riksrevisionens rapport om bostadsbidrag och trångboddhet
          </note>
          <note>
            1. utskottet
          </note>
          <note>
            2. res. (SD, C, L)
          </note>
          <note>
            Votering:
          </note>
          <note>
            206 för utskottet
          </note>
          <note>
            103 för res.
          </note>
          <note>
            40 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 90 S, 63 M, 22 V, 16 KD, 14 MP, 1 -
          </note>
          <note>
            För res.: 56 SD, 30 C, 16 L, 1 -
          </note>
          <note>
            Frånvarande: 10 S, 7 M, 6 SD, 1 C, 5 V, 6 KD, 3 L, 2 MP
          </note>
          <note>
            KrU3 Det kyrkliga kulturarvet
          </note>
          <note>
            Punkt 1
          </note>
          <note>
            Kammaren biföll utskottets förslag.
          </note>
          <note>
            Punkt 2 (Den kyrkoantikvariska ersättningens fördelning och användning)
          </note>
          <note>
            1. utskottet
          </note>
          <note>
            2. res. 1 (M, KD)
          </note>
          <note>
            Votering:
          </note>
          <note>
            145 för utskottet
          </note>
          <note>
            80 för res. 1
          </note>
          <note>
            84 avstod
          </note>
          <note>
            40 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 90 S, 1 C, 22 V, 16 L, 14 MP, 2 -
          </note>
          <note>
            För res. 1: 63 M, 1 SD, 16 KD
          </note>
          <note>
            Avstod: 55 SD, 29 C
          </note>
          <note>
            Frånvarande: 10 S, 7 M, 6 SD, 1 C, 5 V, 6 KD, 3 L, 2 MP
          </note>
          <note>
            Punkt 3 (Det kyrkliga kulturarvets roll i samhället)
          </note>
          <note>
            1. utskottet
          </note>
          <note>
            2. res. 4 (SD)
          </note>
          <note>
            3. res. 5 (C)
          </note>
          <note>
            Förberedande votering:
          </note>
          <note>
            57 för res. 4
          </note>
          <note>
            30 för res. 5
          </note>
          <note>
            222 avstod
          </note>
          <note>
            40 frånvarande
          </note>
          <note>
            Kammaren biträdde res. 4.
          </note>
          <note>
            Huvudvotering:
          </note>
          <note>
            223 för utskottet
          </note>
          <note>
            56 för res. 4
          </note>
          <note>
            30 avstod
          </note>
          <note>
            40 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 90 S, 63 M, 22 V, 16 KD, 16 L, 14 MP, 2 -
          </note>
          <note>
            För res. 4: 56 SD
          </note>
          <note>
            Avstod: 30 C
          </note>
          <note>
            Frånvarande: 10 S, 7 M, 6 SD, 1 C, 5 V, 6 KD, 3 L, 2 MP
          </note>
          <note>
            SoU2 Redovisning av fördelning av medel från Allmänna arvsfonden
            under budgetåret 2018
          </note>
          <note>
            Kammaren biföll utskottets förslag.
          </note>
          <note>
            Meddelande om inställd votering
          </note>
          <note type="speaker">
            Anf. 119 TALMANNEN:
          </note>
          <u>
            <seg>
              Därmed var dagens votering avslutad, och här kommer ett tillkännagivande:
              Jag kallade in kammaren till förtroendeomröstning i fredags. För
              att kompensera kammaren för det har jag beslutat att ställa in
              morgondagens votering.
            </seg>
          </u>
          <note>
            (Applåder)
          </note>
          <note>
            § 17 Anmälan om interpellation
          </note>
          <note>
            Följande interpellation hade framställts:
          </note>
          <note>
            den 19 november
          </note>
          <note>
            2019/20:150 Medinflytande för totalförsvarspliktiga
          </note>
          <note>
            av Hanna Gunnarsson (V)
          </note>
          <note>
            till försvarsminister Peter Hultqvist (S)
          </note>
          <note>
            § 18 Anmälan om fråga för skriftligt svar
          </note>
          <u>
            <seg>
              Följande fråga för skriftligt svar hade framställts:
            </seg>
          </u>
          <note>
            den 19 november
          </note>
          <u>
            <seg>
              2019/20:437 Diplomatisk representation
            </seg>
          </u>
          <note>
            av Hans Rothenberg (M)
          </note>
          <note>
            till utrikesminister Ann Linde (S)
          </note>
          <note>
            § 19 Anmälan om skriftliga svar på frågor
          </note>
          <u>
            <seg>
              Skriftliga svar på följande frågor hade kommit in:
            </seg>
          </u>
          <note>
            den 20 november
          </note>
          <note>
            2019/20:329 Familjeveckan
          </note>
          <note>
            av Linda Lindberg (SD)
          </note>
          <note>
            till statsrådet Ardalan Shekarabi (S)
          </note>
          <note>
            2019/20:344 Preskriptionstiden för sexualbrott mot barn
          </note>
          <note>
            av Adnan Dibrani (S)
          </note>
          <note>
            till justitie- och migrationsminister Morgan Johansson (S)
          </note>
          <note>
            2019/20:359 Tillsyn över spelverksamhet och penningtvätt i Casino
            Cosmopol
          </note>
          <note>
            av Rasmus Ling (MP)
          </note>
          <note>
            till statsrådet Ardalan Shekarabi (S)
          </note>
          <note>
            2019/20:370 Lång väntetid för säsongsarbetare
          </note>
          <note>
            av Katarina Brännström (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            § 20 Kammaren åtskildes kl . 16.11.
          </note>
          <note>
            Sammanträdet leddes
          </note>
          <note>
            av tredje vice talmannen från dess början till och med § 4 anf.
            32 (delvis),
          </note>
          <note>
            av talmannen därefter till och med § 12 anf. 47 (delvis),
          </note>
          <note>
            av ålderspresidenten därefter till och med § 12 anf. 80 (delvis),
          </note>
          <note>
            av tjänstgörande ålderspresidenten Tuve Skånberg därefter till
            och med § 13 anf. 108 (delvis) och
          </note>
          <note>
            av talmannen därefter till dess slut.
          </note>
          <note>
            Vid protokollet
          </note>
          <u>
            <seg>
              ANNA ASPEGREN
            </seg>
          </u>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Ärenden för hänvisning till utskott
          </note>
          <note>
            § 2 Ärenden för bordläggning
          </note>
          <note>
            § 3 Ändringar i kostnadsutjämningen för kommuner och landsting
          </note>
          <note>
            Finansutskottets betänkande 2019/20:FiU18
          </note>
          <note>
            Anf. 1 JAN ERICSON (M)
          </note>
          <note>
            Anf. 2 HÅKAN SVENNELING (V)
          </note>
          <note>
            Anf. 3 JAKOB FORSSMED (KD)
          </note>
          <note>
            Anf. 4 JOAR FORSSELL (L)
          </note>
          <note>
            Anf. 5 HÅKAN SVENNELING (V) replik
          </note>
          <note>
            Anf. 6 JOAR FORSSELL (L) replik
          </note>
          <note>
            Anf. 7 HÅKAN SVENNELING (V) replik
          </note>
          <note>
            Anf. 8 JOAR FORSSELL (L) replik
          </note>
          <note>
            Anf. 9 INGEMAR NILSSON (S)
          </note>
          <note>
            Anf. 10 JAN ERICSON (M) replik
          </note>
          <note>
            Anf. 11 INGEMAR NILSSON (S) replik
          </note>
          <note>
            Anf. 12 JAN ERICSON (M) replik
          </note>
          <note>
            Anf. 13 INGEMAR NILSSON (S) replik
          </note>
          <note>
            Anf. 14 EMIL KÄLLSTRÖM (C)
          </note>
          <note>
            Anf. 15 KAROLINA SKOG (MP)
          </note>
          <note>
            Anf. 16 JAN ERICSON (M) replik
          </note>
          <note>
            Anf. 17 TREDJE VICE TALMANNEN
          </note>
          <note>
            Anf. 18 KAROLINA SKOG (MP) replik
          </note>
          <note>
            Anf. 19 JAN ERICSON (M) replik
          </note>
          <note>
            Anf. 20 KAROLINA SKOG (MP) replik
          </note>
          <note>
            Anf. 21 JOAR FORSSELL (L) replik
          </note>
          <note>
            Anf. 22 KAROLINA SKOG (MP) replik
          </note>
          <note>
            Anf. 23 JOAR FORSSELL (L) replik
          </note>
          <note>
            Anf. 24 KAROLINA SKOG (MP) replik
          </note>
          <note>
            Anf. 25 LARS THOMSSON (C)
          </note>
          <note>
            (Beslut fattades under § 16.)
          </note>
          <note>
            § 4 Brott mot förtroendevalda
          </note>
          <note>
            Justitieutskottets betänkande 2019/20:JuU6
          </note>
          <note>
            Anf. 26 JOAKIM SANDELL (S)
          </note>
          <note>
            Anf. 27 MAGDALENA SCHRÖDER (M)
          </note>
          <note>
            Anf. 28 ADAM MARTTINEN (SD)
          </note>
          <note>
            Anf. 29 HELENA VILHELMSSON (C)
          </note>
          <note>
            Anf. 30 LINDA WESTERLUND SNECKER (V)
          </note>
          <note>
            Anf. 31 INGEMAR KIHLSTRÖM (KD)
          </note>
          <note>
            Anf. 32 JOHAN PEHRSON (L)
          </note>
          <note>
            Anf. 33 RASMUS LING (MP)
          </note>
          <note>
            (Beslut fattades under § 16.)
          </note>
          <note>
            § 5 Ett stärkt straffrättsligt skydd för blåljusverksamhet och
            myndighetsutövning
          </note>
          <note>
            Justitieutskottets betänkande 2019/20:JuU8
          </note>
          <note>
            Anf. 34 CARINA ÖDEBRINK (S)
          </note>
          <note>
            Anf. 35 JOHAN FORSSELL (M)
          </note>
          <note>
            Anf. 36 KATJA NYBERG (SD)
          </note>
          <note>
            Anf. 37 LINDA WESTERLUND SNECKER (V)
          </note>
          <note>
            Anf. 38 INGEMAR KIHLSTRÖM (KD)
          </note>
          <note>
            Anf. 39 JOHAN HEDIN (C)
          </note>
          <note>
            Anf. 40 JOHAN PEHRSON (L)
          </note>
          <note>
            (Beslut fattades under § 16.)
          </note>
          <note>
            § 6 Ny lag om Säkerhetspolisens behandling av personuppgifter
          </note>
          <note>
            Justitieutskottets betänkande 2019/20:JuU9
          </note>
          <note>
            (Beslut fattades under § 16.)
          </note>
          <note>
            § 7 Skärpta straffrättsliga sanktioner mot företag
          </note>
          <note>
            Justitieutskottets betänkande 2019/20:JuU10
          </note>
          <note>
            Anf. 41 LINDA WESTERLUND SNECKER (V)
          </note>
          <note>
            Anf. 42 JOHAN PEHRSON (L)
          </note>
          <note>
            (Beslut fattades under § 16.)
          </note>
          <note>
            § 8 Skatteregler för tjänstepensionsföretag
          </note>
          <note>
            Skatteutskottets betänkande 2019/20:SkU5
          </note>
          <note>
            (Beslut fattades under § 16.)
          </note>
          <note>
            § 9 Rätt till utbildning i förskoleklass för barn till beskickningsmedlemmar
            från tredjeland
          </note>
          <note>
            Utbildningsutskottets betänkande 2019/20:UbU6
          </note>
          <note>
            (Beslut fattades under § 16.)
          </note>
          <note>
            § 10 En ny beteckning för kommuner på regional nivå och vissa
            frågor om regionindelning
          </note>
          <note>
            Konstitutionsutskottets betänkande 2019/20:KU3
          </note>
          <note>
            Anf. 43 PER-ARNE HÅKANSSON (S)
          </note>
          <note>
            Anf. 44 ERIK OTTOSON (M)
          </note>
          <note>
            Anf. 45 PER SÖDERLUND (SD)
          </note>
          <note>
            (Beslut fattades under § 16.)
          </note>
          <note>
            § 11 Digitaliserade hyresförhandlingar
          </note>
          <note>
            Civilutskottets betänkande 2019/20:CU4
          </note>
          <note>
            (Beslut fattades under § 16.)
          </note>
          <note>
            § 12 Avtal om politisk dialog och samarbete mellan Europeiska
            unionen och dess medlemsstater, å ena sidan, och Republiken Kuba,
            å andra sidan
          </note>
          <note>
            Utrikesutskottets betänkande 2019/20:UU3
          </note>
          <note>
            Anf. 46 MARKUS WIECHEL (SD)
          </note>
          <note>
            Anf. 47 KERSTIN LUNDGREN (C)
          </note>
          <note>
            Anf. 48 LARS ADAKTUSSON (KD)
          </note>
          <note>
            Anf. 49 FREDRIK MALM (L)
          </note>
          <note>
            Anf. 50 PYRY NIEMI (S)
          </note>
          <note>
            Anf. 51 FREDRIK MALM (L) replik
          </note>
          <note>
            Anf. 52 PYRY NIEMI (S) replik
          </note>
          <note>
            Anf. 53 FREDRIK MALM (L) replik
          </note>
          <note>
            Anf. 54 PYRY NIEMI (S) replik
          </note>
          <note>
            Anf. 55 KERSTIN LUNDGREN (C) replik
          </note>
          <note>
            Anf. 56 PYRY NIEMI (S) replik
          </note>
          <note>
            Anf. 57 KERSTIN LUNDGREN (C) replik
          </note>
          <note>
            Anf. 58 PYRY NIEMI (S) replik
          </note>
          <note>
            Anf. 59 MARKUS WIECHEL (SD) replik
          </note>
          <note>
            Anf. 60 PYRY NIEMI (S) replik
          </note>
          <note>
            Anf. 61 MARKUS WIECHEL (SD) replik
          </note>
          <note>
            Anf. 62 PYRY NIEMI (S) replik
          </note>
          <note>
            Anf. 63 LARS ADAKTUSSON (KD) replik
          </note>
          <note>
            Anf. 64 PYRY NIEMI (S) replik
          </note>
          <note>
            Anf. 65 LARS ADAKTUSSON (KD) replik
          </note>
          <note>
            Anf. 66 PYRY NIEMI (S) replik
          </note>
          <note>
            Anf. 67 HANS ROTHENBERG (M)
          </note>
          <note>
            Anf. 68 FREDRIK MALM (L) replik
          </note>
          <note>
            Anf. 69 HANS ROTHENBERG (M) replik
          </note>
          <note>
            Anf. 70 FREDRIK MALM (L) replik
          </note>
          <note>
            Anf. 71 HANS ROTHENBERG (M) replik
          </note>
          <note>
            Anf. 72 KERSTIN LUNDGREN (C) replik
          </note>
          <note>
            Anf. 73 HANS ROTHENBERG (M) replik
          </note>
          <note>
            Anf. 74 KERSTIN LUNDGREN (C) replik
          </note>
          <u>
            <seg>
              Anf. 75 HANS ROTHENBERG (M) replik
            </seg>
          </u>
          <note>
            Anf. 76 HÅKAN SVENNELING (V)
          </note>
          <note>
            Anf. 77 LARS ADAKTUSSON (KD) replik
          </note>
          <note>
            Anf. 78 HÅKAN SVENNELING (V) replik
          </note>
          <note>
            Anf. 79 LARS ADAKTUSSON (KD) replik
          </note>
          <note>
            Anf. 80 HÅKAN SVENNELING (V) replik
          </note>
          <note>
            Anf. 81 FREDRIK MALM (L) replik
          </note>
          <note>
            Anf. 82 HÅKAN SVENNELING (V) replik
          </note>
          <note>
            Anf. 83 FREDRIK MALM (L) replik
          </note>
          <note>
            Anf. 84 HÅKAN SVENNELING (V) replik
          </note>
          <note>
            Anf. 85 HANS ROTHENBERG (M) replik
          </note>
          <note>
            Anf. 86 HÅKAN SVENNELING (V) replik
          </note>
          <note>
            Anf. 87 TJÄNSTGÖRANDE ÅLDERSPRESIDENTEN
          </note>
          <note>
            Anf. 88 HANS ROTHENBERG (M) replik
          </note>
          <note>
            Anf. 89 HÅKAN SVENNELING (V) replik
          </note>
          <note>
            Anf. 90 JANINE ALM ERICSON (MP)
          </note>
          <note>
            Anf. 91 FREDRIK MALM (L) replik
          </note>
          <note>
            Anf. 92 JANINE ALM ERICSON (MP) replik
          </note>
          <note>
            Anf. 93 FREDRIK MALM (L) replik
          </note>
          <note>
            Anf. 94 JANINE ALM ERICSON (MP) replik
          </note>
          <note>
            Anf. 95 MARKUS WIECHEL (SD) replik
          </note>
          <note>
            Anf. 96 JANINE ALM ERICSON (MP) replik
          </note>
          <note>
            Anf. 97 MARKUS WIECHEL (SD) replik
          </note>
          <note>
            Anf. 98 JANINE ALM ERICSON (MP) replik
          </note>
          <note>
            Anf. 99 KERSTIN LUNDGREN (C) replik
          </note>
          <note>
            Anf. 100 JANINE ALM ERICSON (MP) replik
          </note>
          <note>
            Anf. 101 KERSTIN LUNDGREN (C) replik
          </note>
          <note>
            Anf. 102 JANINE ALM ERICSON (MP) replik
          </note>
          <note>
            Anf. 103 JAKOB FORSSMED (KD)
          </note>
          <note>
            Anf. 104 PYRY NIEMI (S) replik
          </note>
          <note>
            Anf. 105 JAKOB FORSSMED (KD) replik
          </note>
          <note>
            Anf. 106 PYRY NIEMI (S) replik
          </note>
          <note>
            Anf. 107 JAKOB FORSSMED (KD) replik
          </note>
          <note>
            (Beslut fattades under § 16.)
          </note>
          <note>
            § 13 Riksrevisionens rapport om bostadsbidrag och trångboddhet
          </note>
          <note>
            Socialförsäkringsutskottets betänkande 2019/20:SfU9
          </note>
          <note>
            Anf. 108 LINDA LINDBERG (SD)
          </note>
          <note>
            Anf. 109 MARTINA JOHANSSON (C)
          </note>
          <note>
            Anf. 110 KADIR KASIRGA (S)
          </note>
          <note>
            (Beslut fattades under § 16.)
          </note>
          <note>
            § 14 Det kyrkliga kulturarvet
          </note>
          <note>
            Kulturutskottets betänkande 2019/20:KrU3
          </note>
          <note>
            Anf. 111 JOHN WEINERHALL (M)
          </note>
          <note>
            Anf. 112 ARON EMILSSON (SD)
          </note>
          <note>
            Anf. 113 PER LODENIUS (C)
          </note>
          <note>
            Anf. 114 ROLAND UTBULT (KD)
          </note>
          <note>
            Anf. 115 ÅSA KARLSSON (S)
          </note>
          <note>
            Anf. 116 VASILIKI TSOUPLAKI (V)
          </note>
          <note>
            Anf. 117 ANNA SIBINSKA (MP)
          </note>
          <note>
            Anf. 118 ARON EMILSSON (SD)
          </note>
          <note>
            (Beslut fattades under § 16.)
          </note>
          <note>
            § 15 Redovisning av fördelning av medel från Allmänna arvsfonden
            under budgetåret 2018
          </note>
          <note>
            Socialutskottets betänkande 2019/20:SoU2
          </note>
          <note>
            (Beslut fattades under § 16.)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 16 Beslut om ärenden som slutdebatterats vid dagens sammanträde
          </note>
          <note>
            FiU18 Ändringar i kostnadsutjämningen för kommuner och landsting
          </note>
          <note>
            JuU6 Brott mot förtroendevalda
          </note>
          <note>
            JuU8 Ett stärkt straffrättsligt skydd för blåljusverksamhet och
            myndighetsutövning
          </note>
          <note>
            JuU9 Ny lag om Säkerhetspolisens behandling av personuppgifter
          </note>
          <note>
            JuU10 Skärpta straffrättsliga sanktioner mot företag
          </note>
          <note>
            SkU5 Skatteregler för tjänstepensionsföretag
          </note>
          <note>
            UbU6 Rätt till utbildning i förskoleklass för barn till beskickningsmedlemmar
            från tredjeland
          </note>
          <note>
            KU3 En ny beteckning för kommuner på regional nivå och vissa
            frågor om regionindelning
          </note>
          <note>
            CU4 Digitaliserade hyresförhandlingar
          </note>
          <note>
            UU3 Avtal om politisk dialog och samarbete mellan Europeiska
            unionen och dess medlemsstater, å ena sidan, och Republiken Kuba,
            å andra sidan
          </note>
          <note>
            SfU9 Riksrevisionens rapport om bostadsbidrag och trångboddhet
          </note>
          <note>
            KrU3 Det kyrkliga kulturarvet
          </note>
          <note>
            SoU2 Redovisning av fördelning av medel från Allmänna arvsfonden
            under budgetåret 2018
          </note>
          <note>
            Meddelande om inställd votering
          </note>
          <note>
            Anf. 119 TALMANNEN
          </note>
          <note>
            § 17 Anmälan om interpellation
          </note>
          <note>
            § 18 Anmälan om fråga för skriftligt svar
          </note>
          <note>
            § 19 Anmälan om skriftliga svar på frågor
          </note>
          <note>
            § 20 Kammaren åtskildes kl. 16.11.
          </note>
          <u>
            <seg>
              Tryck: Elanders Sverige AB, Vällingby 2019
            </seg>
          </u>
        </div>
      </body>
    </text>
  </TEI>
</teiCorpus>
