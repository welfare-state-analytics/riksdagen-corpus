<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201920</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201920</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201920--24</head>
          <docDate when="2019-10-23">2019-10-23</docDate>
        </div>
      </front>
      <body>
        <div>
          <note>
            § 1 Anmälan om kompletteringsval
          </note>
          <note>
            Andre vice talmannen meddelade att Centerpartiets riksdagsgrupp
            anmält Jonny Cato som suppleant i socialförsäkringsutskottet.
          </note>
          <note>
            Andre vice talmannen förklarade vald till
          </note>
          <note>
            suppleant i socialförsäkringsutskottet
          </note>
          <note>
            Jonny Cato (C)
          </note>
          <note>
            § 2 Utökning av antalet suppleanter
          </note>
          <note>
            Valberedningen hade, enligt ett till kammaren inkommet protokollsutdrag,
            tillstyrkt att antalet suppleanter i utrikesutskottet skulle utökas
            från 30 till 31.
          </note>
          <note>
            Kammaren medgav denna utökning.
          </note>
          <note>
            § 3 Val av extra suppleant
          </note>
          <note>
            Val av extra suppleant i utrikesutskottet företogs.
          </note>
          <note>
            Kammaren valde i enlighet med valberedningens förslag till
          </note>
          <note>
            suppleant i utrikesutskottet
          </note>
          <note>
            Pål Jonson (M)
          </note>
          <note>
            § 4 Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2019/20: 39
          </note>
          <note>
            Till riksdagen
          </note>
          <note>
            Interpellation 2019/20:39 Arbetslöshetsmålet
          </note>
          <note>
            av Edward Riedl (M)
          </note>
          <note>
            Interpellationen kommer att besvaras torsdagen den 7 november
            2019.
          </note>
          <note>
            Skälet till dröjsmålet är sedan tidigare inbokade resor och engagemang.
          </note>
          <note>
            Stockholm den 21 oktober 2019
          </note>
          <note>
            Arbetsmarknadsdepartementet
          </note>
          <note>
            Eva Nordmark (S)
          </note>
          <note>
            Enligt uppdrag
          </note>
          <note>
            Susanne Södersten
          </note>
          <note>
            Expeditionschef
          </note>
          <note>
            Interpellation 2019/20:52
          </note>
          <note>
            Till riksdagen
          </note>
          <note>
            Interpellation 2019/20:52 Beställaransvar utan verkan
          </note>
          <note>
            av Thomas Morell (SD)
          </note>
          <note>
            Interpellationen kommer att besvaras fredagen den 8 november
            2019.
          </note>
          <note>
            Skälet till dröjsmålet är tidigare inbokade resor och arrangemang.
          </note>
          <note>
            Stockholm den 18 oktober 2019
          </note>
          <note>
            Infrastrukturdepartementet
          </note>
          <note>
            Tomas Eneroth (S)
          </note>
          <note>
            Enligt uppdrag
          </note>
          <note>
            Fredrik Ahlén
          </note>
          <note>
            Expeditionschef
          </note>
          <note>
            § 5 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Propositioner
          </note>
          <note>
            2019/20:24 och 33 till skatteutskottet
          </note>
          <note>
            Motioner
          </note>
          <note>
            2019/20:3390 till finansutskottet
          </note>
          <note>
            2019/20:3392, 3404 och 3405 till justitieutskottet
          </note>
          <note>
            § 6 Fortsatt giltighet av lagen om försök med tillgänglighetsdelgivning
            i brottmål
          </note>
          <note>
            Justitieutskottets betänkande 2019/20:JuU3
          </note>
          <note>
            Fortsatt giltighet av lagen om försök med tillgänglighetsdelgivning
            i brottmål (prop. 2018/19:139)
          </note>
          <note>
            föredrogs.
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut fattades under § 17 .)
          </note>
          <note>
            § 7 Elektroniska fraktsedlar vid vägtransport
          </note>
          <note>
            Civilutskottets betänkande 2019/20:CU2
          </note>
          <note>
            Elektroniska fraktsedlar vid vägtransport (prop. 2018/19:141)
          </note>
          <note>
            föredrogs.
          </note>
          <note type="speaker">
            Anf. 1 ANGELICA LUNDBERG (SD):
          </note>
          <note>
            Fru talman! Jag vill börja med att yrka bifall till Sverigedemokraternas
            reservation.
          </note>
          <note>
            Sverige har stora problem med olagliga så kallade cabotagetransporter.
            Det är alltså utländska lastbilar som kommer till Sverige med
            gods och som sedan har tillåtelse att köra några vändor inrikes
            och stanna i landet i sju dagar. I stället dröjer de sig kvar
            i Sverige under mycket lång tid och kör mängder med inrikestransporter
            olagligt.
          </note>
          <note>
            Reglerna om cabotage kom till av miljöskäl och för att en lastbil
            som kört gods till Sverige skulle slippa köra tom tillbaka till
            hemlandet. Syftet var alltså gott. Det här missbrukas dock kraftigt
            av oseriösa åkerier i konkurrenssyfte. Det är bara att kolla på
            någon av de uppställningsplatser som finns under till exempel
            julledigheten. Då står bilarna kvar i hundratal, medan de utländska
            chaufförerna har åkt hem.
          </note>
          <note>
            Problemen med olagliga cabotagetransporter ökade när fler länder
            anslöt sig till EU och därmed fick ta del av möjligheten till
            cabotage. En utländsk chaufför från till exempel Rumänien eller
            Bulgarien har under cabotagetiden inte i närheten av de löner
            som en svensk chaufför har. Man följer inte samma kollektivavtal,
            och man har inte samma krav på kör- och vilotider.
          </note>
          <note>
            Ett av de fall som uppmärksammades förra året handlade om en
            rumänsk chaufför som månad ut och månad in kört gods åt ett svenskt
            företag mellan Sverige och Danmark och bara tjänat 5 000 kronor
            i månaden. Andra fall handlar om makedonska förare som kör med
            falska körkort men ändå slipper undan. Många av de utländska chaufförer
            som kör i Sverige tjänar runt 15 procent av en genomsnittlig svensk
            chaufförslön. Därför är det såklart billigare för företagen att
            utnyttja den här typen av arbetskraft.
          </note>
          <note>
            Men det innebär också faror för vanligt folk. När jag är ute
            och åker på vägarna med mina två små barn i bilen vill jag inte
            dela vägbana med en 60 ton tung lastbil med en trött och stressad
            chaufför som kanske kör på blankslitna däck och som i värsta fall
            till och med saknar körkort. På svens ­ ka vägar ska svenska säkerhetsregler
            gälla för alla.
          </note>
          <note>
            Fru talman! Jag besökte i förra veckan ett transportföretag hemma
            i min valkrets i Jönköpings län. De berättade för mig att de olagliga
            cabo ­ tagetransporterna inte bara orsakar stor irritation bland
            deras chaufförer utan också i förlängningen innebär minskade intäkter
            och därmed minska ­ de arbetstillfällen.
          </note>
          <note>
            Och problemen slutar inte där. Olagliga cabotagetransporter möjliggör
            också för annan kriminell verksamhet såsom smuggling av alkohol,
            tobak och narkotika. Polisen i Västra Götaland rapporterade redan
            2012 att jakten på allt billigare transporter har fört med sig
            ökad kriminell verksamhet längs vägarna. Det är organiserad brottslighet
            som i allt större utsträckning riktar in sig på transportstölder,
            men det finns också rapporter om trafficking och människohandel.
          </note>
          <note>
            EU har nu lagt förslag på ett nytt mobilitetspaket som rör bland
            annat cabotagetransporter, men det är ett kompromissförslag där
            länderna i väst har fått göra avkall på mycket. Förslaget innebär
            bland annat en så kallad avkylningsperiod, vilket ska göra det
            olagligt att stapla cabotagetransporter på varandra. Man inför
            även ett obligatoriskt gps-system i lastbilarna, så kallade smarta
            färdskrivare. Om dessa också går att fiffla med som man gör i
            dag återstår att se, men i vilket fall som helst ska det här inte
            införas förrän 2024.
          </note>
          <note>
            Vad hjälper alla dessa EU-lagar när företagen ändå bryter mot
            dem? Vi behöver ha ut fler poliser på vägarna, vi behöver ha fler
            möjligheter att bevisa att olagligheter har begåtts och vi behöver
            se till att stoppa de olagliga cabotagetransporterna på riktigt.
          </note>
          <note>
            Sverigedemokraterna har föreslagit att man i samband med den
            här propositionen också ska lagstifta om att bil och eventuellt
            släp som har kört transporten ska registreras på fraktsedeln.
            Det här är något som även Sveriges Åkeriföretag har efterfrågat,
            och det skulle kunna utgöra ytterligare ett bevis i jakten på
            de kriminella.
          </note>
          <note>
            Regeringen anser dock inte att det här är nödvändigt, eftersom
            man påstår att det inte skulle kunna utgöra bevisning. Men jag
            menar att det måste vara upp till åklagare och domstol att avgöra
            vad som kan betraktas som bevisning och inte.
          </note>
          <note>
            Det förslag som vi lägger fram är på intet s ä tt lösningen på
            de stora problem som olagliga cabotagetransporter innebär. Det
            förstår vi också. Men det är ett litet steg på vägen, och för
            oss är det viktigt att ta alla steg vi kan för att stoppa de kriminellas
            framfart.
          </note>
          <note>
            Fru talman! Det är inget fel på propositionen i sig. Tvärtom
            – det är bra att vi nu får elektroniska fraktsedlar. Det är något
            som branschen efterfrågat och som också alla partier ställer sig
            bakom. Men att regeringen inte tar varje chans som går för att
            försvåra för kriminella och sätta käppar i hjulen för dem som
            försöker utnyttja systemet är inget annat än bedrövligt.
          </note>
          <note>
            (Applåder)
          </note>
          <note>
            I detta anförande instämde Mikael Eskilandersson (SD).
          </note>
          <note type="speaker">
            Anf. 2 JOAKIM JÄRREBRING (S):
          </note>
          <note>
            Fru talman! Jag vill inleda med att yrka bifall till förslaget
            i civilutskottets betänkande 2 Elektroniska fraktsedlar vid vägtransport
            .
          </note>
          <note>
            Fru talman! Det är framgångsrika företag och människors arbete
            som skapar välstånd och därmed förutsättningar för välfärd. Därför
            har social ­ demokratin alltid stått upp för principen om att
            alla som kan ska göra rätt för sig: Gör din plikt, kräv din rätt.
          </note>
          <note>
            Detta synsätt präglar vår politik på en rad områden, till exempel
            inkomstbortfallsprincipen i våra sociala trygghetssystem och kvalificeringsprincipen
            när det gäller arbetslöshetsförsäkringen.
          </note>
          <note>
            Det starka samhället bygger vi tillsammans. Varje människa bidrar
            efter förmåga, och alla får hjälp efter behov de stunder i livet
            där en så behöver. Så får vi tillväxt, så skapar vi trygghet och
            så värnar vi demokratiska värderingar och principer.
          </note>
          <note>
            Det finns dock sådant som påverkar tillväxten och inte sällan
            enskilda människor negativt: onödig byråkrati, administrativa
            pålagor, olika typer av regleringar i olika länder och kriminalitet,
            för att nämna några hinder.
          </note>
          <note>
            Det betänkande vi i dag debatterar handlar inte om cabotageregler
            utan om att harmonisera regler för vägtransporter.
          </note>
          <note>
            Det är viktigt att internationella transporter kan bedrivas enligt
            ett regelverk som är gemensamt för de länder som vi har handelsförbindelser
            med. Det är också viktigt att regelverket är anpassat efter de
            moderna lösningar som används för att organisera transporterna.
            Ett enhetligt och modernt regelverk för godstransporter är inte
            bara fördelaktigt för företagen inom transportsektorn, utan det
            är också av stor betydelse för andra företag inom export- och
            importindustrin.
          </note>
          <note>
            Utvecklingen har under en längre tid gått mot ett större fokus
            på dörr-till-dörr-transporter och en närmare anknytning av transportfunktionerna
            till företagens tillverknings- och försäljningsprocesser.
          </note>
          <note>
            Dagens reglering av internationella godstransporter på väg bygger
            på CMR-konventionens bestämmelser om att en fraktsedel ska utfärdas
            i pappersform i tre exemplar och undertecknas av parterna. Den
            internationella regleringen tillkom för över ett halvt sekel sedan,
            och den är på många sätt inte uppdaterad.
          </note>
          <note>
            Ett tillträde till e-CMR-protokollet skulle medföra en modernare
            reglering. En ökad användning av digitala transportdokument innebär
            en effektivare och modernare informationshantering, vilket i sin
            tur leder till minskade transaktionskostnader.
          </note>
          <note>
            En annan effekt av en ökad digitalisering är att den kan leda
            till enklare och säkrare kontroller från myndigheternas sida av
            att transportföretagen följer regelverk. Detta är viktigt av konkurrensskäl.
            Ett säkerställande av att gällande regler för transporterna följs
            ger större förutsättningar för konkurrens på lika villkor. Att
            regleringen av den dokumentation som ska åtfölja transporter är
            gemensam för länderna kan också i sig förväntas leda till minskade
            transaktionskostnader.
          </note>
          <note>
            I dag har tolv stater tillträtt e-CMR-protokollet. De flesta
            av dem är EU-länder, och flera finns i Sveriges närområde. Det
            finns dessutom ett önskemål från Europeiska kommissionen om att
            medlemsstaterna ska tillträda protokollet. Ett flertal medlemsstater
            förbereder även ett tillträde.
          </note>
          <note>
            Det är viktigt att Sverige inte ställer sig utanför det internationella
            samarbetet. Att lagstifta genom att tillträda protokoll är inte
            det sätt vi normalt stiftar lag på, men på transportområdet har
            detta blivit allt vanligare. Det innebär att det är små förändringar
            som görs i själva lagtexten. Det är i princip fråga om ett upphävande
            av den äldre bilagan, en förändring av rubrik på lagen samt införande
            av två nya bilagor med hänvisning till artiklar i konventionen.
          </note>
          <note>
            Av den anledningen missar motionen från Sverigedemokraterna sitt
            mål. De förändringar som efterfrågas i motionen kräver en beredning
            av en annan lag än den som den här produkten avser. Därför bör
            riksdagen avslå motionen.
          </note>
          <note>
            (Applåder)
          </note>
          <note type="speaker">
            Anf. 3 ANGELICA LUNDBERG (SD) replik:
          </note>
          <note>
            Fru talman! Det är bra att det nu blir elektroniska fraktsedlar,
            och det är något som alla partier är överens om. Det förslag som
            Sverigedemokraterna har lagt fram innebär naturligtvis en utredning,
            och det handlar då om framtida lagstiftning.
          </note>
          <note>
            Regeringen säger dock nej till vårt förslag, som skulle kunna
            vara ett litet steg i rätt riktning mot att förhindra olagliga
            cabotagetransporter. An ­ ledningen är att regeringen inte anser
            att det är nödvändigt eftersom förslaget inte torde få någon rättslig
            betydelse.
          </note>
          <note>
            Med anledning av detta vill jag fråga ledamot en Järrebring följande:
            Är det Socialdemokraternas mening att det numera ska vara politiker
            som avgör vad som kan räknas som bevisning eller ej och inte längre
            domstolorna? Eller är det här en klumpig formulering av regeringen
            för att man inte hade några bra argument mot att införa förslaget?
          </note>
          <note>
            (Applåder)
          </note>
          <note type="speaker">
            Anf. 4 JOAKIM JÄRREBRING (S) replik:
          </note>
          <note>
            Fru talman! Tack, Angelica Lundberg, för frågan!
          </note>
          <note>
            Vi socialdemokrater har länge drivit dessa frågor, och vi välkomnar
            att Sverigedemokraterna ansluter sig till en viktig linje när
            det gäller att beivra brott och se till att det sker sjysta transporter
            i Sverige.
          </note>
          <note>
            Sverigedemokraternas motion riktar in sig på att införa krav
            på infor ­ mation kopplat till fraktsedlarna när det gäller den
            svenska lagstiftningen. I den svenska lagstiftningen är det fritt
            att välja huruvida man ska använda sig av fraktsedlar på inhemska
            transporter. Det är vad som åsyftas i reger ­ ingens uttalande
            om att de inte fyller någon större funktion eftersom de som ändå
            har tänkt sig att fuska väljer att inte använda sig av fraktsedlar.
          </note>
          <note type="speaker">
            Anf. 5 ANGELICA LUNDBERG (SD) replik:
          </note>
          <note>
            Fru talman! Ledamot en Järrebring säger att Socialdemokraterna
            länge har drivit frågorna, och nu är regeringen inne på sitt sjätte
            år vid makten. Problemen med olagliga cabotagetransporter är väl
            kända och orsakar, precis som jag tog upp i mitt anförande, problem
            för vanligt folk, för företagare, och bidrar till ökad kriminalitet
            i vårt samhälle.
          </note>
          <note>
            De ändringar som regeringen faktiskt införde 2017 för att då
            kunna utfärda sanktionsavgifter i stället för böter har uppenbarligen
            inte fått den effekt som man önskade eftersom problemen kvarstår.
            Fifflet bara fortsätter.
          </note>
          <note>
            Hur anser regeringen att man ska hitta dessa fifflare när man
            inte har tillräckligt med resurser ute på vägarna? Vad tänker
            Socialdemokraterna göra konkret för att få stopp på problemen
            med olagliga cabotagetransporter på riktigt?
          </note>
          <note type="speaker">
            Anf. 6 JOAKIM JÄRREBRING (S) replik:
          </note>
          <note>
            Fru talman! När regeringen återkommer med förslag på området
            för cabotage ser vi fram emot att Sverigedemokraterna stöder också
            den propositionen.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 17.)
          </note>
          <note>
            § 8 Statistik över hushållens tillgångar och skulder
          </note>
          <note>
            Finansutskottets betänkande 2019/20:FiU8
          </note>
          <note>
            Statistik över hushållens tillgångar och skulder (framst. 2018/19:RB4)
          </note>
          <note>
            föredrogs.
          </note>
          <note type="speaker">
            Anf. 7 CHARLOTTE QUENSEL (SD):
          </note>
          <note>
            Fru talman! Under flera år har Riksbanken, med Stefan Ingves
            i spetsen, efterfrågat ett register över privatpersoners ekonomiska
            tillgångar respektive skulder. Likt en olyckskorp ondgör han sig
            över hushållens så kallade skuldberg. Det är ett berg som i och
            för sig finns, men om det sätts i relation till hushållens tillgångar
            liknar det mer en grop.
          </note>
          <note>
            Sverigedemokraterna anser att det finns många anledningar till
            att redan nu stoppa förslaget om en utredning om statistik över
            hushållens tillgångar och skulder. Jag ska nämna några av skälen
            till vårt ställningstagande.
          </note>
          <note>
            Vi anser att det är ytterst olämpligt med ett register där det
            går att kopp ­ la samman individer med deras eventuella tillgångar.
            Banksekretessen ska vi värna om; allt annat är integritetskränkande.
            Att öppna för att flera myndigheter ska få tillgång till sådan
            information kan dessutom få förödande följder. Jag är övertygad
            om att många kommer ihåg föregående mandatperiod, där myndigheternas
            brist på it-säkerhet lämnade en hel del i övrigt att önska. När
            ett register inte behövs ska det inte heller implementeras.
          </note>
          <note>
            Riksbanken har de senaste åren vidtagit flera åtgärder i syfte
            att minska eventuella risker med hög belåning i samband med konjunkturnedgång.
            Åtgärderna har gjort att tillväxten på lånestocken fallit till
            sin lägsta nivå sedan slutet av 2014. Samtidigt har bostadspriserna
            stabiliserats och Stockholmsbörsen mer än återhämtat sig från
            förra årets nedgång.
          </note>
          <note>
            Bankerna tar ett tillfredsställande ansvar för sin utlåning till
            bolånekunder. I dag kräver bankerna att låntagarna ska kunna hantera
            en ränta på ca 7 procent och dessutom ha kvar att leva på. Vi
            är långt från en sådan ränta, och ingen pratar om dessa nivåer
            under en överskådlig framtid.
          </note>
          <note>
            Fru talman! Hushållens tillgångar överstiger vida hushållens
            skulder. Det är alltså onödigt att prata om ett skuldberg samtidigt
            som hushållen har ett enormt tillgångsberg. Även om vi endast
            tittar på hushållens realiserbara tillgångar, det vill säga utesluter
            pensioner och bostädernas värde, ser vi att tillgångarna vida
            överstiger den totala lånestocken.
          </note>
          <note>
            Riksbanken har samlat in statistik för 2017 från de åtta största
            bankerna för att se vilka som har bostadslån. Statistiken visar
            tydligt att det är hushållen med de största inkomsterna som har
            de stora lånen. Över 50 procent av de svenska hushållen hade inga
            bolån alls, och endast 4 procent hade skulder som översteg 3 miljoner.
            Lägger man därtill hushållens förmögenheter kan vi anta att dessa
            oftast hör samman med hushåll med höga inkomster. Således bör
            hushållen klara eventuella räntehöjningar.
          </note>
          <note>
            Om krisen kommer är Sverige väldigt sårbart med detta höga skuldberg,
            påstår flera. Men vad vi kan se från finanskrisen som slog till
            för tio år sedan är att för Danmark, Norge och Sverige, som hade
            bland de högsta hushållsskulderna i OECD, föll bnp mindre än för
            Finland – som hade de lägst skuldsatta hushållen i hela Norden.
          </note>
          <note>
            Vad de flesta däremot är överens om är att bibehållen konsumtion
            är en förutsättning för att minska negativa effekter av en lågkonjunktur.
            När konsumtionen minskar försvinner jobb. Det leder till att människor
            inte kan betala sina bostadskostnader och drastiskt måste minska
            sin övriga konsumtion, vilket förutom att vara en personlig tragedi
            i sin tur spär på den negativa effekten i samhället. Genom att
            fokusera på hushållens möj ­ ligheter och villighet att hålla
            igång sin konsumtion ser vi till att så många som möjligt har
            ett arbete att gå till.
          </note>
          <note>
            Fru talman! Till sist vill jag passa på att nämna att när statistik
            på individ- och hushållsnivå väl finns avseende tillgångar och
            skulder kan en klåfingrig finansminister frestas att återinföra
            förmögenhetsskatten. Det finns mängder av skäl till att Sverigedemokraterna
            inte vill se en återinförd förmögenhetsskatt. Ett skäl som passar
            att nämna här är att när skatten ökar minskar hushållens utrymme
            för konsumtion, vilket leder till att företagen går sämre och
            måste friställa och arbetslösheten stiger.
          </note>
          <note>
            Avslutningsvis, fru talman, vill jag yrka bifall till Sverigedemokraternas
            reservation i betänkandet.
          </note>
          <note>
            (Applåder)
          </note>
          <note type="speaker">
            Anf. 8 ADNAN DIBRANI (S):
          </note>
          <note>
            Fru talman! Vi ska i dag debattera ett betänkande som vi är i
            stort sett eniga om i alla partier utom SD, som precis framförde
            att de har en reservation mot detta.
          </note>
          <note>
            Vad det handlar om är att utskottet föreslår att regeringen ska
            tillsätta en utredning om ny statistik över hushållens tillgångar
            och skulder och att riksdagen ska tillkännage detta för regeringen.
            Utredningen ska bland annat grundligt belysa och analysera hur
            detaljerad statistik över hushållens tillgångar och skulder ska
            kunna byggas upp och användas utan att den personliga integriteten
            och personuppgiftsskyddet åsidosätts.
          </note>
          <note>
            Varför behöver vi denna statistik? Jo, fram till 2007 fanns det
            detaljerad och individbaserad statistik över de svenska hushållens
            tillgångar och skulder. Statistiken togs fram av SCB och var en
            del av underlaget till förmögenhetsregistret och självdeklarationen.
            Statistiken upphörde 2007 i samband med att förmögenhetsskatten
            avskaffades och uppgifterna inte längre redovisades i självdeklarationen.
          </note>
          <note>
            I takt med att de svenska hushållens skuldsättning började stiga
            i början av 2010-talet har frågan om statistik över hushållens
            ekonomiska ställning återkommande diskuterats här inne och utanför
            detta hus. Både Riksbanken och Finansinspektionen har sedan flera
            år tillbaka efterlyst mer detaljerade uppgifter över hushållens
            tillgångar och skulder för att myndigheterna ska kunna analysera
            utvecklingen och vidta rätt åtgärder inom till exempel penningpolitiken
            och området finansiell stabilitet.
          </note>
          <note>
            Men det är inte bara Riksbanken och Finansinspektionen. Under
            senare år har även Internationella valutafonden, IMF, och Europeiska
            systemrisknämnden rekommenderat Sverige att bygga upp detaljerad
            statistik över hushållens ekonomiska ställning för att kunna analysera
            och möta de risker som den höga skuldsättningen kan innebära.
          </note>
          <note>
            SCB har undersökt om det finns alternativa sätt att samla in
            förmögenhets ‑ och skulduppgifter men inte funnit några sådana,
            bland annat efter ­ som SCB saknar laglig grund för att hämta
            in sådan information från finansiella institut.
          </note>
          <note>
            Bristen på statistik gjorde att Riksbanken började utreda möjligheterna
            att själv samla in detaljerade uppgifter om hushållens ekonomiska
            ställning. Riksbanken valde att inte vidareutveckla det förslag
            man tog fram utan lämnade i maj 2019 den framställning som vi
            nu talar om, alltså den om statistik över hushållens tillgångar
            och skulder, till riksdagen. I fram ­ ställningen föreslår Riksbanken
            att det tillsätts en utredning som ska utreda om och hur ny statistik
            över dessa tillgångar och skulder ska samlas in och hanteras.
            Man skriver också att både SCB och Finansinspektionen ställer
            sig bakom framställningen.
          </note>
          <note>
            Riksbankens framställning säger i sammanfattning att hushållens
            skulder har ökat kraftigt de senaste åren. Skuldsättningen innebär
            risker för hela det finansiella systemet, risker som kan resultera
            i stora kostnader i form av finansiell instabilitet, produktionsbortfall,
            arbetslöshet och försämrade statsfinanser. Sedan förmögenhetsskatten
            avskaffades 2007 saknas uppgifter och kunskap om vilka individer
            eller hushåll som är högt skuldsatta, hur stor omfattningen är
            och hur sårbara de är för störningar i ekonomin.
          </note>
          <note>
            Svenska myndigheter saknar i dag lagstöd för att samla in de
            uppgifter som krävs för att få fullgod och användbar statistik
            inom området. För att Riksbanken och Finansinspektionen ska kunna
            bedriva ett krisförebyggande arbete och motverka finansiell instabilitet
            krävs, enligt Riksbanken, detaljerade och individbaserade uppgifter.
            Detta för att kunna skydda de systemviktiga finansinstituten och
            våra medborgare.
          </note>
          <note>
            Detta är en fråga som diskuterats fram och tillbaka under flera
            år – framför allt de senaste tio åren, då vi inte haft denna data.
            Nu är vi som sagt överens, alla partier utom Sverigedemokraterna.
            Jag hade helst velat ha med även dem. Det är nästan lite synd
            att de inte finns med. Visst kan man tala om att det finns problem.
            Någon kan få tag i registren, och vad kan då hända? Det blir problem
            för förmögna personer som får sina uppgifter läckta och så vidare.
            Men det problemet har vi i sådana fall i varenda myndighet som
            samlar in olika uppgifter.
          </note>
          <note>
            Jag tror att detta landar i att Sverigedemokraterna är rädda
            för det som ledamoten avslutade med här, nämligen förmögenhetsskatten.
            Det kan man vara. Det gör absolut ingenting. Vi får ha olika uppfattningar
            här inne. Men det säger mig en sak: När det gäller att skydda
            folk där ute är det viktigare för ledamöterna i Sverigedemokraterna
            att skydda de förmögna än att skydda de personer som verkligen
            behöver det när krisen slår till, vilket brukar vara de svagaste.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 17 .)
          </note>
          <note>
            § 9 Statistik på upphandlingsområdet
          </note>
          <note>
            Finansutskottets betänkande 2019/20:FiU16
          </note>
          <note>
            Statistik på upphandlingsområdet (prop. 2018/19:142)
          </note>
          <note>
            föredrogs.
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut fattades under § 17 .)
          </note>
          <note>
            § 10 Skyddsobjekt och obemannade farkoster
          </note>
          <note>
            Försvarsutskottets betänkande 2019/20:FöU2
          </note>
          <note>
            Skyddsobjekt och obemannade farkoster (prop. 2018/19:127 delvis)
          </note>
          <note>
            föredrogs.
          </note>
          <note type="speaker">
            Anf. 9 HELÉNE BJÖRKLUND (S):
          </note>
          <note>
            Fru talman! I ljuset av det förändrade säkerhetspolitiska läget
            ökar vår medvetenhet. Det är därför bra att regeringen föreslår
            ändringar och skärpningar i flera lagar, och i dag hanterar vi
            justeringar i skyddslagen.
          </note>
          <note>
            Skyddslagen är den lag som möjliggör ett förstärkt skydd för
            vissa byggnader, anläggningar, områden och andra objekt, som i
            lagen kallas skyddsobjekt. Det kan bland annat bli aktuellt vid
            hot om sabotage, terroristbrott, spioneri och grovt rån mot dessa
            objekt.
          </note>
          <note>
            När beslut om skyddsobjekt fattas innebär det att obehöriga inte
            har tillträde till det aktuella området eller objektet – i det
            nya förslaget med utökningen att förbudet även omfattar tillträde
            med hjälp av obemannade farkoster, exempelvis radiostyrda drönare.
            Tillträdesförbudet kan upprätthållas genom fysiskt bevakningsskydd
            av polis, militär personal eller annan särskild personal, som
            då benämns som skyddsvakter.
          </note>
          <note>
            Exempel på byggnader och områden som redan i dag kan beslutas
            vara skyddsobjekt är exempelvis statschefens och tronföljarens
            residens, statsministerns bostad, militära fartyg och luftfartyg
            samt vattenområden av särskild betydelse för det militära försvaret.
            Men det gäller också byggnader och anläggningar som staten eller
            en kommun hyr eller äger och som används för att styra statlig
            eller kommunal verksamhet, som det hus vi befinner oss i – riksdagshuset.
          </note>
          <note>
            Fru talman! Uppräkningen i lagen av möjliga skyddsobjekt kompletteras
            i och med detta med ytterligare skyddsvärda verksamheter, exempelvis
            polisverksamhet, posthantering och försörjning med livsmedel och
            andra förnödenheter av betydelse för Sveriges försörjningsberedskap.
            Nytt i förslaget är att fartyg som används för transport av kärnämnen,
            som M/S Sigrid, ska kunna klassas som skyddsobjekt.
          </note>
          <note>
            I det nya förslaget ska även andra objekt kunna beslutas vara
            skyddsobjekt när det råder höjd beredskap, om objekten är av betydelse
            för totalförsvaret. Ett sådant exempel är lok och tågvagnar.
          </note>
          <note>
            När nu tillträdesförbudet även ska omfatta obemannade farkoster,
            drönare, förstärks också skyddsvakternas möjlighet att ingripa
            mot dessa. De får nu utökade befogenheter att ingripa och kan,
            om det behövs, använda våld mot farkosten.
          </note>
          <note>
            Det har skett flera tillbud med drönare som cirkulerat över riksdagshuset
            med både film- och ljudupptagning. I vissa av dessa fall kan det
            ha rört sig om nyfikna turister utan onda avsikter, men i åtminstone
            något av fallen har det enligt nyhetsrapporteringar funnits misstanke
            om annat uppsåt. Om detta skulle hända igen kan skyddsvakterna
            alltså från och med den 1 januari 2020 använda våld mot drönaren,
            om förslaget går igenom och om det är försvarligt och behövs.
          </note>
          <note>
            Denna del av justeringen kan förhoppningsvis vara ett värdefullt
            verktyg för att bekämpa problemet med flygning med drönare över
            skyddsobjekt och vid Försvarsmaktens övningar, som Försvarsmakten
            själv upplever har ökat.
          </note>
          <note>
            Fru talman! Med denna korta sammanfattning vill jag yrka bifall
            till försvarsutskottets förslag, som alla partier för övrigt står
            bakom.
          </note>
          <note>
            (Applåder)
          </note>
          <note type="speaker">
            Anf. 10 LARS PÜSS (M):
          </note>
          <note>
            Fru talman! Först vill jag yrka bifall till propositionen. Som
            Heléne säger är vi överens om detta. Propositionen tar upp en
            mycket angelägen skärpning och uppdatering av skyddslagen och
            kamerabevakningslagen.
          </note>
          <note>
            Med ett förvärrat säkerhetspolitiskt läge finns det en hel mängd
            lagar som är i behov av en uppdatering. Länsstyrelserna har precis
            gjort en översyn av tillämpbarhet i författningar för totalförsvaret
            – om vår lagstiftning håller måttet när det gäller vår försvarsförmåga.
            I detta arbete har 46 lagar och författningar setts över. Vid
            länsstyrelsernas granskning fann man anledning till anmärkningar
            i 34 av dessa. Detta visar tydligt att det finns all anledning
            att se över vår lagstiftning, och det är en process vi nu har
            satt igång.
          </note>
          <note>
            Moores lag tror jag att de flesta känner till. Det handlar om
            att antalet transistorer som får plats på ett kretskort växer
            exponentiellt. Den teorin har sedan den presenterades 1965 visat
            sig hålla förvånansvärt väl. Den teknologiska utvecklingen går
            alltså allt snabbare för halvledare.
          </note>
          <note>
            När det gäller it och teknikutveckling i ett vidare perspektiv
            finns det flera teorier som försöker belysa detta. Det som förenar
            dem alla är att utvecklingen är exponentiell, precis som för halvledare.
          </note>
          <note>
            Fru talman! I februari 2016 tillkännagav riksdagen för regeringen
            att regeringen bör se över bestämmelserna om skyddsobjekt i syfte
            att förbättra skyddet för vissa militära skyddsändamål och om
            det finns behov återkomma till riksdagen med förslag till förbättringar.
          </note>
          <note>
            I dag, över tre och ett halvt år senare, står vi här i talarstolen
            och debatterar regeringens förslag till åtgärder. Det är i sig
            positivt att samtliga partier står bakom förslaget till en mycket
            angelägen skärpning av lagstiftningen. Dessvärre är det tydligt
            att vi måste få till en ordning där vi är något mer framåtlutade.
            Att vi måste vänta i nästan fyra år innan vi kan gå från ord till
            handling håller inte på långa vägar.
          </note>
          <note>
            Skälet till att många lagar ständigt måste ses över är att den
            tekniska utvecklingen går allt snabbare och att vår lagstiftning
            inte tar höjd för detta. Den tekniska utvecklingen skapar möjligheter
            till helt nya produkter och tjänster som vi inte ens kunnat tänka
            oss tidigare.
          </note>
          <note>
            Moores lag förutsäger att halvledare blir dubbelt så bra vartannat
            år. Det innebär att våra datorer medan det här ärendet beretts
            har blivit nästan fyra gånger snabbare. På samma gång verkar våra
            handläggningstider bara bli längre och längre. Detta är en utveckling
            som inte är hållbar.
          </note>
          <note>
            Inom försvarsutskottets områden är det extra känsligt eftersom
            mycket handlar om Sveriges säkerhet. Framför allt har hotbilden
            förvärrats och hoten förändrats och kommit att handla alltmer
            om cyberattacker och hur vi möter dessa.
          </note>
          <note>
            För några veckor sedan besökte jag Finland och fick då följande
            beskrivning av skillnaderna mellan våra respektive länder. Något
            förenklat nöjer man sig i Finland med att i ett första steg nå
            80 procent träffsäkerhet när man lagstiftar, och sedan justerar
            man i efterhand. På så sätt fångar man också upp oförutsedda konsekvenser
            och kan justera för dessa. Vinsten är att lagstiftningsprocessen
            går snabbare, och man kan hantera nyuppkomna situationer på ett
            mer effektivt sätt.
          </note>
          <note>
            I Sverige vill vi alltid nå 100 procent, oavsett hur lång tid
            det tar. Därefter är vi ganska ovilliga att revidera lagstiftningen,
            sannolikt på grund av att det tar så lång tid.
          </note>
          <note>
            När det gäller lagstiftning som hanterar tekniska frågor blir
            denna in ­ ställning ganska trubbig med tanke på hur snabbt den
            tekniska utveckling ­ en går. Om det tar fyra år från tanke till
            lagstiftning lär den teknik man försöker reglera ha utvecklats
            till något helt annat. Med andra ord, lagstift ­ ningen lär vara
            föråldrad redan innan den träder i kraft.
          </note>
          <note>
            Fru talman! Därför vill jag som avslutande ord verkligen uppmana
            regeringen att bli något mer framåtlutad i sina beredningsprocesser.
            Det håller helt enkelt inte att det tar så lång tid som det gör
            i dag.
          </note>
          <note>
            (Applåder)
          </note>
          <note type="speaker">
            Anf. 11 CAROLINE NORDENGRIP (SD):
          </note>
          <note>
            Fru talman! Försvarsutskottet debatterar i dag betänkande FöU2
            om skyddsobjekt och obemannade farkoster. I detta betänkande har
            det mellan partierna rått enighet om att lagstiftningen måste
            få ta ett steg framåt när det säkerhetspolitiska läget i vårt
            närområde som bekant har tagit stora kliv i fel riktning.
          </note>
          <note>
            Utvecklingen inom det tekniska området har varit snabb, och nya
            sorters hot har aktualiserats. Teknik som tidigare endast fanns
            hos större aktörer är i dag tillgänglig i nästan alla svenska
            hem. Ett bra exempel på detta är utvecklingen när det gäller obemannade
            farkoster, för vissa mer bekanta under benämningen drönare.
          </note>
          <note>
            I dag kan vilken privatperson som helst skaffa sig en egen drönare
            utrustad med en relativt avancerad kamera för en inte särskilt
            stor kostnad, något som inte var möjligt för bara 15 år sedan.
            Framstegen inom detta område och en rad andra områden har varit
            av godo för exempelvis Försvarsmakten, men det har även gett de
            aktörer som inte vill oss väl nya verktyg att nyttja mot oss.
          </note>
          <note>
            Sverigedemokraterna ser det som mycket positivt att möjligheten
            att ingripa mot obemannade farkoster stärks, inte minst då detta
            är system som enkelt och kostnadseffektivt kan nyttjas såväl i
            fredstid som i ett skymningsläge för att inhämta skyddsvärd information.
          </note>
          <note>
            Vi har de senaste åren kunnat läsa om hur observationer av okända
            drönare gjorts under Försvarsmaktens övningar, exempelvis under
            övning ­ en Aurora 17. I och med att lagen föreslås träda i kraft
            den 1 januari 2020 ges Försvarsmakten verktyg och lagstöd att
            agera mot främmande drönare redan under försvarsmaktsövningen
            Aurora 20.
          </note>
          <note>
            Ett skyddsobjekt är benämningen på det som tidigare var separerat
            under skyddsobjekt och skyddsområden. Skyddsobjekt kan nu innefatta
            både byggnader och större områden.
          </note>
          <note>
            Utöver militära byggnader och installationer kommer lagstiftningen
            om skyddsobjekt nu också att innefatta civila skyddsvärda verksamheter
            som exempelvis byggnader, anläggningar och områden för posthantering,
            alarmering samt lokaler för försörjning av livsmedel och andra
            förnödenheter som är vitala för samhällsfunktionen. Skyddslagen
            ska även tillämpas på byggnader och andra anläggningar och områden
            som disponeras av Totalförsvarets forskningsinstitut. Regeringen
            föreslår även att vissa militära fordon ska kunna vara skyddsobjekt.
            Glädjande är även att fartyg som används för transporter av kärnämnen
            blir inkluderade, vilket är något som länge har saknats. Möjligheten
            att under höjd beredskap fatta beslut om andra byggnader med betydelse
            för totalförsvaret stärks också.
          </note>
          <note>
            Sverigedemokraterna har under år påtalat att detta är ett område
            där vi behöver en justering av lagstiftningen, och vi ställer
            oss därför bakom propositionen.
          </note>
          <note type="speaker">
            Anf. 12 LARS THOMSSON (C):
          </note>
          <note>
            Fru talman! Frågorna kring skyddsobjekt och obemannade farkoster
            som vi debatterar i dag är en del av en större helhet när det
            gäller förstärkt försvar. Det är en liten men viktig del, och
            den är väldigt aktuell i dag.
          </note>
          <note>
            Jag ska börja med ett exempel från mitt kära Gotland. Det är
            inte så länge sedan det på norra Gotland faktiskt såldes en fullt
            fungerande ubåtshamn till en främmande makt. Till slut lyckades
            Försvarsmakten köpa tillbaka den, som väl var. Men det är givetvis
            inte acceptabelt att man har en sådan ordning att man kan sälja
            en hel ubåtshamn till en främmande makt. Det var bristande lagstiftning
            som gjorde att det var möjligt.
          </note>
          <note>
            Därför är jag glad för de förändringar som vi nu får. De pekar
            också på vilken verksamhet som ska kunna bli skyddsobjekt och
            visar på ett tydligare sätt än tidigare att samhällsviktig verksamhet
            är skyddsvärd. Det är en välkommen utveckling.
          </note>
          <note>
            Under alltför lång tid har samhällsviktig verksamhet i vårt land
            varit föremål för en underreglering utan skarpa funktions- och
            skyddskrav. Ubåtshamnen är ett tydligt exempel på detta. Med utgångspunkt
            i den oroliga utvecklingen i vår omvärld och med Försvarsberedningens
            bedömning att ett väpnat angrepp mot Sverige inte kan uteslutas
            är det en naturlig utveckling att också skyddet för samhällsviktig
            verksamhet och samhälls ­ viktiga funktioner stärks.
          </note>
          <note>
            Sveriges totalförsvar är beroende av att samhällsviktig verksamhet
            kan bedrivas i vardag, kris och krig. Genom en större möjlighet
            att göra exempelvis verksamheter såsom posthantering, alarmering,
            livsmedelsförsörjning och försörjning av andra förnödenheter till
            skyddsobjekt ges bättre förutsättningar för ett fungerande totalförsvar
            i det här landet. Det är precis vad vi behöver.
          </note>
          <note>
            Att lagen uppdateras och uttryckligen också omfattar förbud mot
            tillträde av obemannad farkost ligger också rätt i tiden. Vi vet
            alla vilken teknikutveckling som har ägt rum när det gäller drönare
            och självgående fordon.
          </note>
          <note>
            Detta är alltså välkomna förändringar och steg i rätt riktning
            även om vi i Centerpartiet menar att det behöver göras mer. Här
            finns inte minst alla förslag i Försvarsberedningens två betänkanden,
            Motståndskraft och Värnkraft , som lägger fast riktningen framåt
            för utvecklingen av både det civila och det militära försvaret.
          </note>
          <note>
            Fru talman! Till sist: Nu är det dags för regeringen att omsätta
            Motståndskraft och Värnkraft i en försvarsproposition i enlighet
            med beredningens förslag och i enlighet med den riksdagsmajoritet
            som finns i den frågan. Det är också hög tid att inse att dessa
            rapporter är färdigförhandlade politiskt. Det är dokument som
            utgör en helhet, och det finns en prioriteringsinriktning som
            regeringen och Försvarsmakten lämpligen ska följa. Man ska inte
            se de två dokumenten som en plocklista som man kan välja och vraka
            utifrån, utan de är en helhet och ett färdigförhandlat politiskt
            dokument.
          </note>
          <note>
            Med detta sagt vill jag yrka bifall till utskottets förslag till
            beslut i frågan om skyddsobjekt och obemannade farkoster.
          </note>
          <note type="speaker">
            Anf. 13 LAILA NARAGHI (S):
          </note>
          <note>
            Fru talman! De svenska kärnkraftverken ligger vid kusten och
            har egna hamnar. Svensk Kärnbränslehantering s fartyg M/S Sigrid
            transporterar avfallet därifrån till anläggningarna i Oskarshamn
            och Forsmark , där det mellanlagras.
          </note>
          <note>
            I Sverige transporteras i stort sett allt radioaktivt avfall
            och an vänt kärnbränsle till sjöss. M/S Sigrid hämtar avfallet
            vid kärnkraftverken och kör det till anläggningarna i Oskarshamn
            och Forsmark. En liten mängd låg- och medelaktivt avfall transporteras
            även från forskningsanläggningen Studsvik. Fartyget Sigrid är
            specialdesignat för transport av radioaktivt material. Fartyget
            byggdes 2011– 2013 och är klassat enligt Inter na ­ tional Maritime
            Organizations högsta nivå, INF 3, för fartyg som transporterar
            radioaktivt material.
          </note>
          <note>
            Sigrid är utrustat med extra kommunikationsutrustning och har
            många säkerhetshöjande funktioner. Till exempel är viktiga system
            dubblerade och separerade för att bidra till hög drifttillgänglighet
            och flexibilitet.
          </note>
          <note>
            Fru talman! Det är angeläget att transporterna av använt kärnbränsle
            kan ske på ett så säkert sätt so m möjligt. Kärnbränslefartyget
            M/S Sigrid är i da g inte klassat som skyddsobjekt som övriga
            kärntekniska anläggningar. Därför har jag och riksdagsledamot
            en Sanne Lennström från Östham mar tidigare motionerat om att
            M/S Sigrid ska kunna klassas som skyddsobjekt och omfattas av
            skyddslagen. Detta är också något som den lokala säkerhetsnämnden
            i min hemkommun Oskarshamn har föreslagit . Ä ven Östhammars kommun
            har framhållit vikten av att denna fråga löses på sådant sätt
            att transporterna genom kommunen kan ske på ett så säkert sätt
            som möjligt.
          </note>
          <note>
            Dessa två kommuner, våra kommuner, tar ett stort ansvar för rikets
            energiförsörjning , och det är av största vikt att riksdag och
            regering hörsammar deras önskemål vad gäller säkerhetsskyddslagstiftning.
            Kärn ­ bränsletransporterna sker ofta inomskärs och ryms då inom
            berörd kommuns geografiska områdesansvar.
          </note>
          <note>
            Fru talman! Även SKB har uttryckt önskemål om att det fartyg
            som transporterar kärnämne eller använt kärnbränsle ska betraktas
            som skyddsobjekt likväl som de fasta anläggningar som transporterna
            går emellan, detta så att även transporterna tillförsäkras ett
            skydd som är mer robust än de försiktighetsmått och det skydd
            som verksamheten omfattas av enligt kärntekniklagen.
          </note>
          <note>
            Också Strålsäkerhetsmyndigheten, SSM, gör bedömningen att det
            vore positivt för kärnsäkerheten om dagens krav på tillståndshavaren
            kompletteras med befogenheter att vidta nödvändiga skyddsåtgärder.
            SSM:s bedömning är att det för en säker elförsörjning är viktigt
            med ett konsekvent skydd för hela processen, inklusive transporterna.
            Deras bedömning är att utöver betydelsen för en fungerande elförsörjning
            har den kärntekniska verksamheten höga skyddsvärden. Det gäller
            i synnerhet en säker drift av reaktorerna men även en säker hantering
            av det bestrålade kärnbränslet, inklusive bortforslingen av använt
            kärnbränsle.
          </note>
          <note>
            Eftersom M/S Sigrid är ett för ändamålet specialbyggt fartyg
            som inte enkelt kan ersättas anser SSM att det inte heller bör
            lämnas utanför de skyddsåtgärder, främst bevakningsåtgärder, som
            tillämpas för övriga delar av kärnenergiförsörjningen. SSM bedömer
            att kärntekniklagens utformning inte är lämplig för att reglera
            specifika skydd mot antagonistiska hot, som bruk av tvångsmedel.
          </note>
          <note>
            Fru talman! Därför är det mycket positivt att regeringen har
            hörsammat Sanne, mig och alla andra som framfört betydelsen av
            att M/S Sigrid ska omfattas av skyddslagen och att regeringen
            anser, i motsats till kommittén, att skyddslagen bör utvidgas
            till att möjliggöra beslut om skyddsobjekt i fråga om fartyg som
            används för transporter av kärnämne.
          </note>
          <note>
            Fru talman! Avslutningsvis vill också jag yrka bifall till utskottets
            förslag till beslut.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 17 .)
          </note>
          <note>
            § 11 Villkor och riktlinjer för radio och tv i allmänhetens tjänst
            2020–2025
          </note>
          <note>
            Kulturutskottets betänkande 2019/20:KrU2
          </note>
          <note>
            Villkor och riktlinjer för radio och tv i allmänhetens tjänst
            2020–2025 (prop. 2018/19:136)
          </note>
          <note>
            föredrogs.
          </note>
          <note type="speaker">
            Anf. 14 CHRISTER NYLANDER (L):
          </note>
          <note>
            Fru talman! I dag ska riksdagen ta ställning till nya villkor
            för public service – för Sveriges Television, Sveriges Radio och
            Utbildningsradion, UR.
          </note>
          <note>
            Det kommer inte att låta så i debatten, men det finns ett stort
            och brett stöd för den politik som läggs fast i dag. Det är bra.
            Det finns en poäng i att försöka nå breda överenskommelser kring
            mediepolitiken. Även om det i debatten i medierna den senaste
            tiden har lagts fram ett antal förslag där man radikalt vill förändra
            mediepolitiken hoppas jag att vi ska kunna fortsätta traditionen
            av breda överenskommelser i riksdagen. Det vore olyckligt om stora
            förändringar av mediepolitiken skulle ske med små majoriteter
            i riksdagen.
          </note>
          <note>
            Fru talman! En av mänsklighetens viktigaste gåvor är vår förmåga
            att berätta. Vi lär oss saker genom berättelser. Vi överför kunskap
            och nyheter till varandra via berättelser. Vi skapar gemenskap
            i berättelser. Vi finner mening och sammanhang i berättelser.
            Vi har ett närmast existentiellt behov av att hitta mening, sammanhang
            och berättelser i det vi ser. Vi ser till och med samband där
            det inte finns några samband utan bara rent slumpmässig variation.
            Och när vi väl har sett ett samband eller en berättelse har vi
            väldigt svårt att glömma det och att se någonting annorlunda.
            Men så plötsligt kommer någonting annat, ett alternativt perspektiv
            på samma grundberättelse. Kanske lyssnar vi, kanske lyssnar vi
            inte. Men om vi lyssnar kanske vi vidgar vår egen förståelse lite
            grann och ser det nya perspektivet.
          </note>
          <note>
            Att ha makt över berättelser och över hur människor ser på verkligheten,
            förstår sin verklighet och uppfattar sin verklighet är verklig
            makt. Man kan luras med berättelser. Man kan ta makt över andra
            människors tankar genom berättelser. Den makten kan man få genom
            att tala högst, tala oftast eller vara mest relevant och trovärdig.
          </note>
          <note>
            Det är inte konstigt att auktoritära politiker runt om i världen
            försöker ta kontroll över medier och kultur. Om man har kontroll
            över berättelser är det lättare att ha kontroll över vilka perspektiv
            som får synas, och det är lättare att styra människors tankar
            om samhället som helhet. Det är därför mediepolitiken är så viktig.
            Det är därför det är viktigt med medial mångfald. Det är därför
            det är avgörande att se att det finns olika perspektiv och olika
            vinklar och att dessa får komma till tals. Det är därför mediekunskap
            och förmåga att bedöma källor blir allt viktigare. Det är därför
            det också är viktigt med breda politiska lösningar kring mediepolitiken.
          </note>
          <note>
            Fru talman! Mediesamhället är som en ekologi som man bör se som
            en helhet, inte styckevis och delt. Det är därför vi liberaler
            är kritiska till att regeringen inte tar ett helhetsgrepp kring
            mediepolitiken. I dag debatterar vi public service, villkoren
            för SVT, SR och UR. Men när man gör det måste man också väga in
            att politiken får effekt för andra medier. Det behövs ett helhetsgrepp
            kring mediepolitiken.
          </note>
          <note>
            Den mediala ekologin består av olika aktörer som är konkurrenter
            men som också kompletterar varandra. De är ömsesidigt beroende
            av varandra, men de är också ömsesidiga konkurrenter. Förändrar
            man förutsättningarna för en medieaktör kommer man oundvikligen
            också att påverka andra medieaktörers förutsättningar, ibland
            positivt och ibland negativt.
          </note>
          <note>
            Om man begränsar Sveriges Televisions möjligheter att synas och
            höras kan det innebära att Alingsås Tidning får fler läsare, men
            det kan också innebära att vi får fler vita fläckar i Sverige
            och att det tomrum som skapas fylls upp av globala aktörer.
          </note>
          <note>
            Det är en pågående kamp om vår uppmärksamhet, fru talman, och
            den ser annorlunda ut än vad den gjorde för bara några år sedan.
            Vi är inne i en tid av globalisering och digitalisering som ritar
            om kartan för oss. På många sätt är den utvecklingen positiv.
            Vi får fler perspektiv. Vi får mer mångfald. Tillgängligheten
            ökar. Hastigheten ökar. Mångfalden ökar. Men som vid alla skiften
            finns det också negativa sidor och problem. Gamla affärsmodeller
            håller inte längre. Tanken att tidningarna skulle bäras av annonser
            och prenumeranter utmanas såklart av den digitala närvaron. Behovet
            av kritiska förhållningssätt ökar. Och det svåra att orientera
            sig i informationsöverflödet gör naturligtvis att vi måste fundera
            på förmågan att se kritiskt och fundera på vad som är sant, relevant
            och viktigt – för att bara nämna några utmaningar.
          </note>
          <note>
            Det är därför regeringen borde ta ett samlat grepp kring mediepolitiken
            och ha en samlad idé om vad man vill med mediepolitiken. I stället
            ser vi nu hur man lappar och lagar, och det är bekymmersamt. Det
            rimliga vore att hantera avgift, villkor, innehåll och grundlagsskydd
            för public service i en samlad process. Denna process borde i
            sin tur sättas in i ett större mediepolitiskt sammanhang med en
            mediepolitisk idé och politik för helheten. Och detta måste i
            nästa steg sättas in i en politik som också hanterar de globala
            jättarnas dominans.
          </note>
          <note>
            Fru talman! Självständiga public service-medier med ett brett
            uppdrag, en bred förankring och ett stort förtroende är viktiga
            för demokratin. De ska vara sakliga och opartiska. Det ska eftersträva
            kvalitet och relevans oavsett genre. Men självklart kan ett sådant
            brett uppdrag också skapa problem. Andra medier som till exempel
            är beroende av intäkter från annonser och prenumeranter kan förlora
            på detta. Om SVT, SR och UR är väldigt närvarande och framgångsrika
            kan de naturligtvis försämra marknaden för andra aktörer. Det
            är särskilt viktigt att se detta just nu när affärsmodellerna
            utmanas och nya ännu inte har tagit plats. Därför är det viktigt
            att göra den avvägning som vi nu gör kring förhandsprövningen.
          </note>
          <note>
            Å andra sidan är egentligen samtliga medier vinnare på att det
            finns bra och högkvalitativa medier som fångar många människors
            intresse och som gör att många tar del av medier och högkvalitativa
            medier. Det är nämligen inte säkert att svenska mediehus tuffaste
            konkurrent är ett annat svenskt mediehus – det är kanske inte
            ens ett mediehus över huvud taget. I dragkampen om vår uppmärksamhet
            är det även helt andra aktörer som är med. Det är ofta globala
            aktörer med resurser som svenska mediehus och svenska medier inte
            kan mäta sig med. Den verkligheten måste man ta in.
          </note>
          <note>
            Om TV4 inte behåller sin popularitet är det inte säkert att SVT
            vinner på det. Om SVT inte behåller sin popularitet är det inte
            säkert att TV3 vinner på det. O m Rix FM inte håller sitt grepp
            om publiken är det inte säkert att någon annan svensk aktör vinner
            på det. Vi måste ta in detta i vår analys. Förutsättningarna är
            helt annorlunda nu. Det är inte 1990-tal längre. Trots det låter
            den politiska debatten ibland som om vi var kvar i 1990-talet.
          </note>
          <note>
            Fru talman! Även om Liberalerna instämmer i huvudinriktningen
            i denna proposition har vi ett antal invändningar i sak. Det handlar
            om att regeringen inte tar tillräcklig hänsyn till helheten. Och
            det handlar om att man inte tar hänsyn till ungdomars och barns
            kraftigt förändrade mediekonsumtion.
          </note>
          <note>
            Det är bra att utskottet nu ger regeringen en bakläxa om förhandsprövningen.
            Det är orimligt att regeringen ska ha sista ordet när public service-bolag
            vill starta en ny tjänst.
          </note>
          <note>
            Vi har också frågor kring mediepolitikens mål därför att det,
            fru talman, i dag står att målet för mediepolitiken är att stödja
            yttrandefriheten, mångfalden, massmediernas oberoende och tillgänglighet
            samt motverka skadlig mediepåverkan. Det är bra och rimliga mål,
            och de bör finnas kvar. Men de måste också kombineras med ett
            nytt mål som handlar om ett tydligare individ- och medborgarperspektiv.
            Mediepolitiken måste ha ett mål om att bidra till att fler människor
            blir nyfikna, blir kunniga och har förmåga att dra självständiga
            slutsatser och fatta egna välgrundade beslut. Detta perspektiv
            saknas i dag i de mediepolitiska målen, och det vill Liberalerna
            få in.
          </note>
          <note>
            Mediepolitiken ska bidra till att var och en av oss får ta del
            av fler berättelser, fler perspektiv, fler vinklar och att vi
            på detta sätt också får bättre förståelse för vår samtid och för
            vårt eget liv.
          </note>
          <note>
            Fru talman! Med detta yrkar jag bifall till reservation 4.
          </note>
          <note type="speaker">
            Anf. 15 LOTTA FINSTORP (M):
          </note>
          <note>
            Fru talman! Jag vill börja med att yrka bifall till reservation
            5 om saklighet och opartiskhet.
          </note>
          <note>
            Fria medier är grundläggande i en demokrati och i ett fritt och
            öppet samhälle. Vi moderater värnar ett robust konstitutionellt
            skydd för yttran ­ de- och tryckfriheten och spelregler i övrigt
            som garanterar mediernas oberoende och möjliggör mångfald och
            konkurrens.
          </note>
          <note>
            Mediepolitikens centrala uppgift är att skapa förutsättningar
            för ett brett spektrum av medier som kan verka självständigt på
            olika nivåer och i olika format. Att värna mångfalden är en viktig
            moderat utgångspunkt för diskussion och reformarbete på mediepolitikens
            område.
          </note>
          <note>
            En annan utgångspunkt för oss är att högkvalitativ public service
            har en mycket viktig roll att fylla även i framtiden. Det handlar
            om att kunna nå hela befolkningen med information. Public service
            är en viktig del av vår civila beredskap. Vidare utgör högkvalitativ
            public service ett slags demokratisk infrastruktur – ett offentligt
            rum som tillhandahåller informa ­ tion och diskussion till alla
            medborgare.
          </note>
          <note>
            Vår uppfattning är att public service fyller en demokratisk funktion,
            men vi värnar samtidigt mediemångfalden. Därför måste de statliga
            programföretagens uppdrag ha en tydlig inriktning och vara begränsat
            i omfång.
          </note>
          <note>
            En väl fungerande mediemångfald kan bara uppnås med rättvisa
            och tydliga regler och en balans mellan de statliga bolag som
            driver verksamhet och den fristående kommersiella mediesektorn.
            Här blir ett observandum för politiken att vi måste vara uppmärksamma
            på att inte denna balans rubbas. Det är också grundläggande i
            våra reservationer.
          </note>
          <note>
            I propositionen går det att läsa följande: ”För att uppfylla
            de mediepoli ­ tiska målen menar regeringen att det krävs en mediepolitik
            som både ska ­ par långsiktiga och stabila förutsättningar för
            marknadens aktörer – – – .”
          </note>
          <note>
            Det är en alldeles utmärkt ambition. Men varför genomsyrar inte
            denna klokskap propositionen i alla delar?
          </note>
          <note>
            Jag vågar påstå att vi här i kammaren från samtliga partier kommer
            att få höra ett instämmande i vikten av en mediemångfald. Men
            hur denna balans ska kunna upprätthållas saknas i alla delar.
          </note>
          <note>
            Regeringen föreslår att systemet med förhandsprövning ska behållas
            under kommande tillståndsperiod, men att vissa ändringar görs.
            Vi välkomnar att det görs vissa ändringar. Men vi anser också
            att man måste kunna vidga denna förhandsprövning, både ur konkurrenssynpunkt
            och ur ett statsstödshänseende. Att ingen förhandsprövning har
            gjorts sedan den infördes är mycket otillfredsställande och en
            indikation på att systemet inte fungerar.
          </note>
          <note>
            Att regeringen nu föreslår att andra än programföretagen får
            anmäla tjänster för prövning är jättebra, och det välkomnar vi.
            Men att nu inskrän ­ ka prövningen till att gälla enbart nya tjänster
            inom den kompletterande verksamheten är oacceptabelt. Regeringen
            bör i sändningstillståndet ställa krav på att nya permanenta programtjänster
            eller andra tjänster av större betydelse inom ramen för både kärnverksamheten
            och den kompletterande verksamhet som programföretagen vill lansera
            även fortsättningsvis ska anmälas.
          </note>
          <note>
            Fru talman! I dag finns glädjande nog en riksdagsmajoritet för
            att förhandsgranskningsprocessen måste ändras, så att inte regeringen
            fattar det yttersta beslutet. Vår uppfattning är tydlig. För att
            inte balansen avseende mediemångfald ska rubbas måste en utvidgad
            och tydligare förhandsprövning göras. Det är positivt och helt
            i rätt riktning att regeringen föreslår att andra än programföretagen
            får anmäla tjänster för prövning. Men tiden tolv månader är för
            lång, och vi anser att sex månader är den period som är rimlig.
            Det var också det som utredningen föreslog.
          </note>
          <note>
            Fru talman! Politiken ska inte fatta beslut om vilka program
            som ska produceras i SVT, SR och UR och inte heller om innehållet
            i programmen. Armlängds avstånd måste alltid gälla. Att public
            service s publicistiska oberoende måste skyddas är oomtvistat
            och viktigt. Ingen vill ha statskon ­ trollerad journalistik.
            Det ser vi exempel på i världen, och det är verkligen någonting
            som vi inte vill ha i Sverige. Den journalistiska integriteten
            och oberoendet inom public service måste värnas liksom att public
            service-företagen ges möjlighet att verka under förutsägbara villkor
            genom rimligt tilltagna tillståndsperioder.
          </note>
          <note>
            Samtidigt är public service en författningsskapad verksamhet,
            finansie ­ rad via staten, det vill säga via skattebetalarna,
            och styrd av villkor som fastställs av riksdag och regering. Det
            är med andra ord demokratiskt legitimt och en förutsättning att
            politiken definierar uppdraget samt beslu ­ tar om spelregler
            rörande bolagsstyrning, medieetisk granskning etcetera.
          </note>
          <note>
            Vi ställde oss bakom den public service-avgift som sedan den
            1 januari i år är en skattefinansiering av public service. Men
            vi har vid flera tillfällen framfört kritik om att övergången
            till en ny finansieringsmodell borde ha föregåtts av en ordentlig
            utredning och omprövning av public service-företagens uppdrag.
            Men regeringen bortsåg från detta, och nu kom beslu ­ ten i fel
            ordning.
          </note>
          <note>
            Opartiskhet, saklighet och legitimitet är ett absolut krav på
            public service. I tider av fake news och desinformation har en
            objektiv public service en stor roll att fylla medan motsatsen,
            osaklighet och partiska statsmedier, inte hör hemma i en demokrati.
            Därför är granskning och transparens av största vikt.
          </note>
          <note>
            Fru talman! Det är angeläget att ett nytt medieetiskt system
            kommer på plats. Det är mediebranschen själv som har väckt ett
            intressant förslag om ett frivilligt och självreglerande system
            genom att en allmänhetens medieombudsman och en medieetisk nämnd
            tillsätts. Vi menar att regeringen bör slå fast att programföretagen
            ska underställas en medieetisk granskning och att det är upp till
            branschens parter att komma överens om hur ett sådant system ska
            utformas.
          </note>
          <note>
            Men bolagens inriktning, hushållning med resurser, kvalitetsarbete
            och transparens är av allmänt intresse och bör, som i alla andra
            verksamheter som finansieras med skattemedel, följas noga och
            tas ansvar för av styrelserna. Men riksdagen måste kunna utvärdera
            den icke-publicistiska verksamheten, inte minst genom sina egna
            institutioner som Riksrevisionen. Det är en kritisk fråga hur
            hela denna ordning för styrning och uppföljning ska utformas framåt.
          </note>
          <note>
            Fru talman! Slutligen anser jag att regeringen i det nya sändningstillståndet
            har lagat efter läge, det vill säga att det är ett lapptäcke av
            gammal mediepolitik med ytterst få nya framåtsträvande inslag.
            Därav alla 24 reservationer. Inför nästa sändningstillstånd behöver
            Sverige en mediepolitik för den längre horisonten i ett medielandskap
            som förändras i mycket hög takt. Vi moderater kommer för vår del
            att ta fram en långsiktig politik för en ny medietid.
          </note>
          <note>
            (Applåder)
          </note>
          <note>
            I detta anförande instämde Annicka Engblom, Viktor Wärnick och
            Ann-Britt Åsebol (alla M).
          </note>
          <note type="speaker">
            Anf. 16 ANGELIKA BENGTSSON (SD):
          </note>
          <note>
            Fru talman! I dag debatterar vi propositionen, och jag ska börja
            med att yrka bifall till reservation 1 om avslag på propositionen.
          </note>
          <note>
            Redan före utredningens start var Sverigedemokraterna kritiska
            till utredningsdirektiven. Bland annat skulle vi inte utreda alla
            delar av public service. Det är konstigt när en växande skara
            med kritiska röster mot just public service s existens brusade
            och brusar än och ökar utanför Kulturdepartementet. I dag hör
            vi nästan dagligen kritiska röster, och på departementet verkar
            man stå handfallen. Det intygar i alla fall propositionen.
          </note>
          <note>
            Fru talman! Ska man vara ärlig är det inga större förändringar
            som föreslås i propositionen. Det är inga förändringar som anpassar
            public service efter nuvarande medielandskap och nuvarande debattklimat.
            För, helt ärligt: Det största hotet mot public service i dag är
            de kritiska rösterna och ifrågasättandet av dess osaklighet och
            oberoende. Vad kommer att hända med de rösterna? Vad händer med
            den ökande grupp som inte känner tillit till det i dag enda bolag
            som ska stå för saklighet, oberoende och opartiskhet?
          </note>
          <note>
            Den som var kritisk till public service för flera år sedan vill
            i dag lägga ned den. Man har blivit mer kritisk i sin retorik,
            och vi ser en mer polariserad debatt. I dag höjs det på ögonbrynen
            åt dem som vill lägga ned public service, men att någon är kritisk
            och tycker att public service gör dålig tv eller radio är något
            i alla fall jag läser om varje vecka och knappt reagerar på längre.
            Detta hörs bland såväl opinionsbildare och journalister som vänner.
            Utvecklingen har gått otroligt snabbt från åsikten ”Public service
            är vänstervriden” till ”Jag vill lägga ned den”.
          </note>
          <note>
            Det blir allt lättare att ta reda på fakta. Samtidigt är det
            lika lätt att fake news sprider sig. I det medielandskap vi i
            dag lever i, med snabba förändringar, borde public service stå
            sig starkare. Men från politikens håll verkar man inte ha förstått
            allvaret i kritiken. Jag är på riktigt orolig över den utveckling
            vi ser i dag. Är Amanda Lind det också?
          </note>
          <note>
            Det jag precis har nämnt är en av orsakerna till vår reservation
            1 om avslag på propositionen. Vi har i tidigare debatter förklarat
            varför vi inte kunde ställa oss bakom den första propositionen
            om finansieringens utformning. Vi anser helt enkelt att man har
            börjat i fel ända. Skattebetalarna köper grisen i säcken utan
            att garanteras förändringar. Det är inte rätt i dagens läge, och
            det var inte heller rätt i dåvarande läge.
          </note>
          <note>
            En annan utredning som vi anser borde sätta igång med sitt arbete
            om ­ gående är den om beredskap och säkerhet, vilket vi också
            har en reserva ­ tion om. Regeringen skriver att övergången från
            marksänd tv till andra distributionssätt ska utredas fram till
            2027. Vi menar dock att denna utred ­ ning borde påbörjas snarast
            och att det bör finnas möjlighet att diskutera det eventuella
            innehållet i en sådan utredning i flera år innan ett beslut fattas.
            Teknikutvecklingen går snabbt, rasande snabbt. Frågor kring säker
            ­ het berör just oss och rikets säkerhet. Ska vi, med tanke på
            den omvärld vi lever i, riskera att befolkningen inte får information
            vid en krissituation? Hur säkerställer public service att webbportaler
            går att nå om Sverige är under angrepp?
          </note>
          <note>
            Fru talman! Jag är av uppfattningen att våra egenskaper utvecklas
            genom erfarenhet och lärdomar och inte av yttre attribut. Jag
            råkar vara född till den jag är, och jag får göra det bästa av
            situationen. Regeringen verkar dock vara av en annan uppfattning
            – det är så jag läser deras förslag kring kapitlet om sändningarnas
            innehåll. Där vill man lägga större vikt vid att lyfta fram perspektiv
            utifrån etnicitet eller sexuell läggning. Det är högst tveksamt
            om denna typ av åtgärder kommer att bredda debattklimatet och
            rapporteringen. Tvärtom känns denna uppfattning förlegad, och
            jag är kritisk till att man lägger så stor vikt vid detta i sändningstillståndet.
          </note>
          <note>
            Fru talman! En gemensam reservation från oss, Moderaterna och
            KD finns i betänkandet. I den skriver vi att vi vill stärka sakligheten
            och oberoendet, och en sådan reservation kan inte kännas mer aktuell
            än i dag. Om man inte stöder den förutsätter jag att man är nöjd
            med hur det ser ut i dag. Just den här frågan har vi Sverigedemokrater
            lyft flera gånger. För oss är den grundstommen och pelaren i huset.
            Om den krackelerar, står väggarna kvar? Jag menar att vi är där
            nu, och vi får väl se om väggarna bär de kommande åren när det
            nya sändningstillståndet är på plats.
          </note>
          <note>
            Sverigedemokraterna har länge lyft flera reformförslag för att
            råda bot på de problem vi ser. Bland annat föreslår vi ett public
            service-bolag, för det ter sig lagom bakåtsträvande att vilja
            ha kvar tre separata bolag som ska fokusera på olika områden –
            ett på bild, ett på ljud och ett på folkbildning. Vad är rörlig
            bild i dag, och vad är text? Det kan verka som alltför filosofiska
            frågor för en riksdagsdebatt, men det är faktiskt ganska konkreta
            frågor som jag brukar ställa till bolagen. I dagens medielandskap
            är det mer logiskt att ha ett enda public service-bolag, med tanke
            på teknikens framsteg och hur det ser ut i Europa.
          </note>
          <note>
            Vi föreslår även en granskningsfunktion värd namnet. I dag har
            vi en granskningsnämnd som bara kan granska fel utifrån sändningstillstånd.
            Vi vill se en ökad transparens i granskningsledet och en ökad
            dialog med anmälaren. Rättelser ska offentliggöras på ett tydligare
            vis och bli mer lättåtkomliga. Det ska inrättas ett råd för att
            sakfel ska kunna belysas och rättas innan exempelvis ett faktaprogram
            visas. Inte minst måste man som anmälare känna att man har förståelse
            för hela processen. Bland annat det faktum att man inte kan anmäla
            hela delar, som det som är på internet, är ett problem i dag.
          </note>
          <note>
            Vi föreslår ett organ för saklighetsprövningar. Det framkommer
            i Timbros rapport Saklighet en i SVT och SR att det råder en diskrepans
            mellan vad allmänheten uppfattar som Granskningsnämndens uppgift,
            att granska exempelvis saklighet i program som har sänts, och
            Granskningsnämndens tolkning av sitt uppdrag. Granskningsnämnden
            menar att det inte är deras uppgift att på egen hand dubbelkontrollera
            fakta. Samtidigt använder sig programbolagen ofta av Granskningsnämndens
            arbete som ett bevis för att programföretagen lever upp till sitt
            uppdrag om saklighet. Det är tydligt att saklighetsprövningar
            måste införas.
          </note>
          <note>
            Vi vill se ett ökat nordiskt samarbete. I dag pågår redan ett
            nordiskt samarbete mellan bolagen, och vi vill fördjupa det. Grunden
            för detta är att vi tror att Sverige har mycket att lära av sina
            nordiska grannländer, inte minst i hur man har rapporterat kring
            migration och miljöfrågor.
          </note>
          <note>
            Vi vill även ha en ny utredning gällande att modernisera public
            service-systemet, fru talman – en utredning som börjar där den
            senaste slutade. Vi hade velat att man såg över framför allt Granskningsnämndens
            system och en sammanslagning av bolagen. Det är våra önskemål
            när utredningsdirektiven inför nästa utredning skrivs, även om
            det är flera år till dess.
          </note>
          <note>
            Fru talman! Det är en sak jag inte kan släppa när det gäller
            proposi ­ tionen. Redan vid utredningen reserverade sig alla partier
            i frågan om för ­ handsprövning – alla partier. Ingen av oss var
            nöjd med systemets utform ­ ning, även om vi alla hade olika formuleringar.
            Trots invändningar i utred ­ ningen väljer Amanda Lind att inte
            ändra systemets uppbyggnad, utan hon nöjer sig med att ändra två
            små detaljer: längden på tjänsternas prövotid och vem som ska
            få anmäla. Inget av förslagen ser till att man flyttar makt ­
            en från Amanda Lind, det vill säga politiken, och public service-bolagen.
          </note>
          <note>
            Jag och mitt parti har flera gånger beskyllts för att vilja detaljstyra
            medierna och framför allt public service. Gång på gång har vi
            bevisat att det inte är något annat än felaktiga anklagelser.
            Min analys av varför man tror detta är förmodligen att vi har
            flera reformförslag – eller att man inte har några andra argument.
          </note>
          <note>
            Min fråga till kulturministern är enkel: Varför väljer regeringen
            att inte gå vidare med större ändringsförslag utan endast att
            en ny utredning ska se över systemet för förhandsprövningen?
          </note>
          <note>
            Man väljer att skjuta fram problemet i stället för att ta tag
            i det. Varför? Och anser man inte att detta är ett problem? Detta
            är frågor som jag hoppas få svar på i ministerns anförande.
          </note>
          <note>
            Jag yrkar bifall till reservation 1.
          </note>
          <note>
            (Applåder)
          </note>
          <note type="speaker">
            Anf. 17 CHRISTER NYLANDER (L) replik:
          </note>
          <note>
            Fru talman! Jag har två frågor till Angelika Bengtsson.
          </note>
          <note>
            Den ena handlar om den beskrivning av verkligheten som Angelika
            Bengtsson ger, med en växande skara människor som är kritiska,
            med fler kritiska röster som hörs och med fler som klagar, fler
            som vill lägga ned public service och fler som ifrågasätter dess
            trovärdighet.
          </note>
          <note>
            Jag noterade att hela denna del av inlägget hölls i tredje person.
            Är detta en kritik som Angelika Bengtsson personligen och Sverigedemokraterna
            som parti håller med om? Är det så att Angelika Bengtsson och
            Sverigedemokraterna håller med om den kritik som Angelika Bengtsson
            framförde i tredje person, det vill säga att man inte tycker att
            public service- bolagen är trovärdiga, att man funderar på om
            man ska lägga ned dem och så vidare?
          </note>
          <note>
            Min andra fråga rör sambandet mellan retoriken och förslagen.
            I reser ­ vation 1 från Sverigedemokraterna står det att man vill
            ha stora reformer och en politik som vitt skiljer sig från den
            politik som nu förs. Den som tittar vidare på de konkreta förslagen
            ser att det handlar om en ny utredning och om att kanske slå ihop
            bolagen, men om det nya, stora bolaget ska göra samma sak som
            de tre andra gjorde tidigare är det ju inte någon jätte ­ stor
            förändring.
          </note>
          <note>
            Man kan verkligen ifrågasätta om det är rimligt att ha ett organ
            som kontrollerar saklighet, men det är ju ingen jättestor förändring
            om man ser det i ett stort perspektiv. Att gå snabbare över till
            hd-kvalitet är inte heller någon jättestor förändring.
          </note>
          <note>
            Min fråga är egentligen: Hur ser planen ut på lång sikt? Hur
            ser public service ut i Sverigedemokraternas Sverige? Vad är den
            långsiktiga planen och den långsiktiga versionen för public service-bolagen
            och för public service i Sverige? Det kan ju inte bara vara dessa
            fjösiga förslag som man tänker på när man säger att man vill ha
            en politik som är vitt skild från dagens och att man vill se riktigt
            stora reformer.
          </note>
          <note type="speaker">
            Anf. 18 ANGELIKA BENGTSSON (SD) replik:
          </note>
          <note>
            Fru talman! Jag ska försöka att svara så gott jag kan under dessa
            minuter.
          </note>
          <note>
            När det gäller beskrivningen av verkligheten är jag lite förvånad
            över att man kritiserar detta, eller över att jag får en fråga
            om det. Det kan inte vara någon nyhet för någon i denna kammare
            att de kritiska rösterna har ökat, att fler är öppet kritiska
            till public service och att fler är öppet kritiska till om – eller
            kanske att – public service är vänstervriden.
          </note>
          <note>
            Den kritik jag riktar mot public service kan man läsa om i vår
            politik. Det är därför vi har flera reformförslag – just för att
            gå tillbaka till sakligheten och oberoendet och för att public
            service ska stå sig stark. Jag tycker att public service ska vara
            – och är – en del av vår demokrati. Vi ska ha public service,
            och detta är heller inte någonting som jag eller mitt parti har
            ifrågasatt.
          </note>
          <note>
            Tycker inte Christer Nylander att man måste lyssna på de kritiska
            rösterna? Ska man bara bortse från dem som är kritiska? Är Christer
            Nylander nöjd med dagens public service?
          </note>
          <note>
            När det gäller retorik och samband med att vi har förslag på
            stora reformer förvånar det mig faktiskt att inte fler partier
            har det. Med tanke på den snabba medieutveckling vi har och med
            tanke på hur bolagen ser ut i våra nordiska och europeiska grannländer
            förvånar det mig att inte fler vill gå efter hur det ser ut inte
            minst i våra nordiska grannländer.
          </note>
          <note>
            Vi vill som sagt tillbaka till att public service verkligen står
            för saklighet och till att man känner att det är en oberoende
            public service man ser. Det är denna kritik jag hör, och det är
            denna kritik många väljare – både från mitt parti och från flera
            andra partier – riktar. Det skrämmer mig att inte fler känner
            tillit till det bolag som de borde känna tillit till, som faktiskt
            granskar mig och oss i denna kammare, inte minst.
          </note>
          <note type="speaker">
            Anf. 19 CHRISTER NYLANDER (L) replik:
          </note>
          <note>
            Fru talman! Det var ju det som var min fråga. Det är ett gammalt
            retoriskt knep att säga att någon annan tycker någonting.
          </note>
          <note>
            Min fråga var egentligen: Känner Angelika Bengtsson och Sverigedemokraterna
            tillit till public service-bolagen? Känner Angelika Bengtsson
            och Sverigedemokraterna att public service-bolagen fullföljer
            sitt upp ­ drag? Kan man lita på dem? Är de trovärdiga? Är de
            opartiska, eller är de vänstervridna? Ska de läggas ned?
          </note>
          <note>
            Det funkar inte att säga att det finns någon allmän, diffus opinion
            någonstans och sedan hänvisa till den för att man vill göra förändringar.
            Man måste ju själv ha någon åsikt om saken.
          </note>
          <note>
            Håller Angelika Bengtsson med om den bild som hon ger av opinio
            ­ nen? Eller håller hon med om en annan bild som man kan se, nämligen
            att det fortfarande finns ett väldigt stort förtroende bland allmänheten
            och bland svenska folket? Detta är också en bild man kan se. Om
            man väljer att titta på staplarna ur det perspektivet är det väldigt
            många fler som har förtroende för public service än som inte har
            det. Ska man också lyssna på den delen av befolkningen? Vad tycker
            egentligen Sverigedemokraterna?
          </note>
          <note>
            Det är klart att vi måste anpassa public service-bolagens verksamhet
            utifrån digitaliseringen och globaliseringen; jag talade en del
            om detta i mitt eget anförande. Men vad är den långsiktiga versionen?
            Den långsiktiga versionen från Sverigedemokraterna kan ju inte
            bara vara att man ska ha en ny utredning, att man ska ha ett nytt
            granskningsorgan och att man ska slå ihop tre bolag till ett.
            Det måste vara någonting annat ni vill.
          </note>
          <note>
            Om ni anser att verkligheten har förändrats så kraftfullt som
            Angelika Bengtsson sa i sitt inlägg – om ni anser att det måste
            föras en helt annan public service-politik än den som i dag förs
            samt att det behövs stora reformer och om ni vill se något vitt
            skilt från det som finns i dag och från det som andra partier
            vill ha – måste ni förklara vad det är som är vitt skilt från
            det vi har i dag. Vilka är dessa stora reformer?
          </note>
          <note>
            (Applåder)
          </note>
          <note type="speaker">
            Anf. 20 ANGELIKA BENGTSSON (SD) replik:
          </note>
          <note>
            Fru talman! Jag föreslår att Christer Nylander läser vår kommitté
            ­ motion om public service. Jag förutsätter att han har läst den,
            men det är bra att läsa den en gång till. Där förklarar vi klart
            och tydligt vår politik när det gäller public service – det ämne
            vi talar om i dag. Har man läst vår kom ­ mittémotion vet man
            vad vår politik är i frågan.
          </note>
          <note>
            Christer Nylander talade om förtroendesiffror. Det stämmer: Public
            service har även fortsättningsvis höga förtroendesiffror, inte
            minst om man jämför med andra mediebolag. Det är bra; det är väl
            så det ska vara.
          </note>
          <note>
            Men vi ser också att de är sjunkande, inte minst bland sverigedemokrater,
            moderater och KD-väljare. Det är ett problem. Det är ett problem
            när en växande skara i samhället inte känner tillit till ett mediebolag
            – till public service – i allmänhetens tjänst. Man ska känna tillit
            till public service. Är inte detta ett problem?
          </note>
          <note>
            Vi lever i en alltmer polariserad värld. Alternativa medier växer,
            och vissa känner större förtroende för alternativa medier än för
            public service. Även om det är en liten skara finns det sådana
            människor i dag, och det oroar mig.
          </note>
          <note>
            Det känns kort och gott, fru talman, som att Christer Nylander
            vill tillskriva mig åsikter jag inte har. Jag tänker inte lägga
            mer vikt vid detta än att säga: Läs vår public service-motion!
            Där är vår politik väldigt tydlig.
          </note>
          <note type="speaker">
            Anf. 21 PER LODENIUS (C):
          </note>
          <note>
            Fru talman! Jag vill inleda med att säga att jag står bakom samtliga
            Centerpartiets reservationer men väljer att yrka bifall enbart
            till reserva ­ tion 7.
          </note>
          <note>
            En oberoende public service är viktigt för att upprätthålla vårt
            lands demokrati. För att vi ska ha en fungerande demokrati behöver
            vi som bor i landet vara engagerade och deltagande, inte minst
            för att bevaka och följa med i vad beslutsfattare på olika positioner
            beslutar och för att kunna vara med och påverka besluten.
          </note>
          <note>
            Men för att kunna vara engagerad måste man också vara informerad.
            Då behöver vi både public service och kommersiella medier sida
            vid sida.
          </note>
          <note>
            En förutsättning för att vi ska ha en levande demokrati är alltså
            att det finns tillgång till oberoende medier med resurser, möjligheter
            och kompetens att producera och visa granskande journalistik.
          </note>
          <note>
            Public service har en särskild roll i detta medielandskap – en
            roll som bland annat handlar om att vara en oberoende aktör med
            stor integritet och att vara oberoende av politisk styrning och
            kommersiella intressen. Detta är självklart en balansgång och
            ett uppdrag som hela tiden prövas och utvärderas.
          </note>
          <note>
            Genom public service, ett oberoende mediebolag som granskar makten
            och samhället, värnas demokratin till nytta för alla som bor här.
            Samtidigt ger public service möjlighet för olika grupper i vårt
            samhälle att få ta del av sin egen historia och kultur. Det är
            en möjlighet att skapa både kunskap och förståelse för sin egen
            historia och situation och samtidigt möjligheten att öka kunskapen
            och förståelsen hos andra i vårt samhälle.
          </note>
          <note>
            Ett brett uppdrag för public service är dock centralt för att
            utbudet ska vara fortsatt relevant för många i Sverige. Public
            services breda uppdrag är en förutsättning för att också fortsättningsvis
            vara relevant i vårt samhälle och i det snabbt rörliga medielandskapet.
            Den kultur och underhållning som public service-bolagen producerar
            och förmedlar ger en bred bild av vårt samhälle. Public service
            spelar också en roll för speglingen av hela landet. Den behövs,
            återigen sida vid sida med de privata aktörerna, för att ge en
            mångfald av perspektiv.
          </note>
          <note>
            När man tar del av public service-bolagens program på deras egna
            plattformar blir man faktiskt också påmind om vad man mer kan
            ta del av när det gäller det övriga utbudet. Det kan handla om
            ett samhällsprogram som man annars hade missat, en nyhetssändning
            eller ett kulturellt uttryck som man annars inte hade kommit i
            kontakt med. Att public service har ett brett uppdrag är därför
            en förutsättning för att den också fortsättningsvis ska vara relevant
            i vårt samhälle och i det snabbt rörliga medielandskapet.
          </note>
          <note>
            Fru talman! Utbildningsradion, UR , utgör med sitt unika uppdrag
            att utbilda och bilda en viktig del av public service. Jag tänker
            då inte minst på det programutbud som riktar sig mot barn och
            unga. Att på ett pedagogiskt spännande arbetssätt och med en undersökande
            och nytänkande metodik stimulera intresset och nyfikenheten för
            nya kunskaper är otroligt viktigt för att nå den tilltänkta publiken.
            Det är något som också präglar barnprogrammen hos både Sveriges
            Television och Sveriges Radio.
          </note>
          <note>
            Samtidigt utvecklas medielandskapet liksom tekniken hela tiden
            och har under de senaste åren genomgått något som måste betecknas
            som en revolution. Att ta del av public services innehåll sker
            inte längre enbart genom en fast tv-apparat i hushållet eller
            med en radioapparat via FM ‑ nätet där programtablån bestämmer
            vilket program man kan ta del av vid vilken tid på dygnet. Nej,
            man tar del av public services innehåll på många olika sätt, och
            det är i dag mer individualiserat än tidigare. Man använder sin
            mobil, sin läsplatta eller dator, och man väljer själv när och
            var man ska ta del av utbudet. Man är inte längre bunden av en
            programtablå när man ska ta del av det program eller inslag man
            är intresserad av.
          </note>
          <note>
            Det här ställer självklart nya krav både på public service-bolagen
            och på hur villkoren och riktlinjerna för tillståndsperioden som
            kommer ska se ut. Det handlar bland annat om hur programföretagen
            på ett mer flexibelt sätt bör kunna tillgodoräkna sig onlineutbudet
            för barn och unga, för det kan konstateras att barn och unga i
            allt mindre grad tar del av medieutbudet i den ordning som tablån
            erbjuder. Deras konsumtion av medier ändras ständigt och snabbare
            än vi övrigas, och de är snabbare på att ta till sig ny teknik.
          </note>
          <note>
            Det innebär också att mediekonsumtionen sker mer ”on demand”,
            vilket ställer nya krav på mediebolagen för att nå denna målgrupp.
            För public service-bolagen blir det då viktigt att möta barn och
            unga på de plattformar där de finns, då inte minst för att fullfölja
            uppdraget att vara relevant och en demokratisk nyttighet också
            för den gruppen. Det är därför som jag ser det som rimligt att
            man i de delar som berör barn och unga lägger större vikt vid
            det digitala när man avgör hur uppdraget ska fullföljas för just
            denna grupp. Att enbart ha sändningar via marknätet i fokus för
            att fullfölja uppdraget när det gäller barn och unga gör att man
            bortser från hur gruppen faktiskt konsumerar medier i dag.
          </note>
          <note>
            Fru talman! Public service-bolagen har en viktig uppgift att
            fylla vid kriser. Därför blir själva beredskapsuppdraget en viktig
            uppgift för bolagen. Men för att tydligare se över hur detta beredskapsuppdrag
            ska se ut och verkställas, och också hur ansvaret ska fördelas
            både mellan bolagen och mellan myndigheter, bör regeringen tillsätta
            en utredning om detta. Det bör då även utredas hur samverkan mellan
            bolagen och ansvariga myndigheter ska genomföras.
          </note>
          <note>
            Behovet av att upprätta konkreta planer för public service-bolagens
            totalförsvarsuppgifter lyftes också av Försvarsberedningen. Där
            pekade man på behovet av att öva på hur verksamheten ska fungera
            ifall högsta beredskap skulle gälla. Det finns här också behov
            av att se över hur regelverken påverkar public service-företagens
            förutsättningar att utföra sina uppgifter inom totalförsvaret.
          </note>
          <note>
            Fru talman! Public services oberoende, samtidigt som man verkar
            på en mediemarknad där också andra kommersiella aktörer verkar,
            ställer stora krav på programbolagen liksom på villkoren för verksamheten.
            Regeringens förslag att systemet med förhandsprövning ska behållas
            under kommande tillståndsperiod men att vissa ändringar i systemet
            behöver göras instämmer Centerpartiet i. Dock bör man i detta
            sammanhang se över det faktum att regeringen i dag är den instans
            som har att fatta beslut vad gäller förhandsprövningen.
          </note>
          <note>
            Att public service är oberoende från politisk påverkan är viktigt
            och bör även fastslås vad gäller förhandsprövningen. Därför bör
            systemet en ­ ligt vår mening se annorlunda ut, att regeringen
            inte är inblandad i beslutsfattande gällande just förhandsprövningen.
            Därför är det bra att nu samtliga partier i kulturutskottet föreslår
            ett tillkännagivande till regeringen som innebär att snarast tillsätta
            en utredning som ser över möjligheterna för en ordning för förhandsprövningen
            där regeringen inte är den sista instansen.
          </note>
          <note>
            Fru talman! Jag har tidigare i mitt anförande pekat på att det
            är viktigt med en bredd i det svenska medieutbudet, en bredd där
            också de kommersiella mediebolagen behövs sida vid sida med public
            service-bolagen. Ett fortsatt brett uppdrag för public service
            är centralt för att utbudet ska vara fortsatt relevant för många
            i Sverige, som jag tidigare sagt. Men vi lever i en tid med ett
            alltmer differentierat medieutbud och med tidningar under stor
            ekonomisk press. Samtidigt finansieras public service-medierna
            SVT, SR och Utbildningsradion via en public service-avgift. Enligt
            sändningstillståndet ska public service-medierna ”präglas av folkbildningsambitio
            ­ ner”. Men genom att användandet av det egna producerade materialet
            i huvudsak begränsas just till de egna kanalerna begränsas också
            dessa ambitioner och möjligheter.
          </note>
          <note>
            För att få ett ökat nyttjande av allmänheten och av andra medier
            av det public service-material som Sveriges Radio, Sveriges Television
            och Utbildningsradion producerat behövs en förändring av deras
            öppenhet och tillgänglighet. Därför bör regeringen, som jag yrkar
            på i min reservation, se över förutsättningarna för public service-bolagen
            att så långt som det är möjligt tillgängliggöra sitt journalistiska
            public service-material för fri användning.
          </note>
          <note>
            Fru talman! Jag vill avsluta med att klargöra att en oberoende
            public service är viktig för vårt lands demokrati. Även om du
            inte aktivt tar del av public services innehåll fyller den faktiskt
            en funktion för dig och för det samhälle du lever i, för din möjlighet
            och rätt att leva i en demokrati där yttrandefriheten värnas.
          </note>
          <note>
            För övrigt anser jag, fru talman, att all svensk public service,
            även på nätet, ska göras tillgänglig för Åland.
          </note>
          <note type="speaker">
            Anf. 22 VASILIKI TSOUPLAKI (V):
          </note>
          <note>
            Fru talman! Fria, självständiga och oberoende medier utgör en
            viktig grundsten i vår demokrati. De är en del av bygget av en
            stabil demokrati. I Sverige finns en mycket lång tradition av
            tryck- och yttrandefrihet, och dagens medielandskap innehåller
            en stor mångfald av privata och gemensamt ägda tv- och radiokanaler
            och tidningar.
          </note>
          <note>
            I dag debatterar vi villkoren för programföretagen Sveriges Television,
            Sveriges Radio och Utbildningsradion, som vi sammantaget kallar
            public service. Från Vänsterpartiet ser vi att de fyller en oerhört
            viktig funktion i vårt samhälle. Det är genom bolagens breda uppdrag
            som befolkningen tillförsäkras bland annat opartisk samhällsinformation,
            utbildningsprogram, nyheter, underhållning och kulturupplevelser.
          </note>
          <note>
            Att journalistiken står oberoende i förhållande till politiken
            är helt grundläggande. Däremot får folkets representanter här
            i riksdagen med jämna mellanrum sätta upp ramar för programföretagen,
            dels med villkor för verksamhetens inriktning, dels för finansieringen.
            Det är därför mycket viktiga frågor som ska debatteras och beslutas
            om här i dag.
          </note>
          <note>
            Fru talman! Det är med stigande oro som jag har följt den interna
            debatten i riksdagens högerpartier, och jag konstaterar att detta
            kanske blir den sista villkorsperioden som vi kan enas brett om
            public services roll och utformning.
          </note>
          <note>
            De förändringar som föreslås för 2020–2025 är minimala i jämförelse
            med de förslag från KD, M och SD som hörts i debatten de senaste
            månaderna. Det är förslag som ska tas på allvar när de presenteras
            av stora partidistrikt, ungdomsförbund och partiledningar och
            tas upp på stämmor och landsmöten.
          </note>
          <note>
            För M och KD handlar det om en inriktning mot smalare utbud,
            och med det kommer förstås en nedbantad budget. Kristdemokraternas
            partisekreterare säger att partiet vill få bort ”krimskramset”
            från public service och listar exempel på program de inte gillar.
            Jag tycker att det är en mycket farlig inriktning om vi från politiskt
            håll börjar peka ut enskilda program vi vill ha eller inte ha.
          </note>
          <note>
            Moderaternas nya inriktning, som ska utredas närmare framöver,
            är mer sponsring och minskade intäkter från allmänheten. Även
            det är en farlig väg att gå. Att vara reklamfri och oberoende
            av kommersiella intressen är några av hörnstenarna för public
            service i Sverige.
          </note>
          <note>
            Vad gäller diskussionen om saklighet och opartiskhet nöjer jag
            mig med att slå fast att vi som politiska företrädare är opinionsbildare
            som i hög utsträckning kan påverka våra sympatisörers åsikter.
            Har vi här i kammaren stort förtroende för public service-bolagen
            är det viktigt att vi säger det och att vårt agerande inte medverkar
            till att undergräva legitimiteten för SVT, SR och UR.
          </note>
          <note>
            Vänsterpartiet vill ha en bred radio och tv i allmänhetens tjänst
            med ett utbud som gör att den som vill kan klara sig utan kommersiella
            kanaler och dyra abonnemang och ändå få tillgång till information,
            underhållning och utbildning.
          </note>
          <note>
            Denna bredd var riksdagens åtta partier överens om i den parlamentariska
            kommitté som lade grunden till det förslag som nu finns på riksdagens
            bord. Men sedan dess har det tyvärr börjat blåsa andra vindar.
          </note>
          <note>
            Smalare programutbud gör förstås att public service riskerar
            att tappa publik. Det finns tydliga exempel från andra länder
            på att public service då blir en angelägenhet för en mycket liten
            del av befolkningen. Jag anser att poängen med public service
            därmed går förlorad.
          </note>
          <note>
            Public service finansieras numera av en skatt, och alla partier
            var vid införandet eniga om att det fanns fog för detta eftersom
            det handlade om en ”kollektiv nyttighet som har ett demokratiskt
            värde för hela samhället”. Så stod det i propositionen.
          </note>
          <note>
            Då ska det också finnas något för alla i programutbudet. Blandningen
            av program gör att man lockar till sig alla sorters tittare, och
            chansen är stor att tittarna hittar program de inte visste att
            de ville se och att de då lär sig nya saker helt oplanerat och
            blir nyfikna på nya företeelser.
          </note>
          <note>
            Fru talman! Jag släpper min oro för den framtida utvecklingen
            en stund och ska i stället lyfta fram Vänsterpartiets inriktning
            för de förslag som ligger på riksdagens bord i dag.
          </note>
          <note>
            Den tekniska utvecklingen har på mycket kort tid påverkat hur
            vi tar del av nyheter, radio och tv. Det har inneburit nya affärsmodeller,
            nya arbetssätt och ekonomiska påfrestningar för såväl public service
            som privata aktörer. Det finns alltså många skäl att i grunden
            se över riktlinjerna för public service.
          </note>
          <note>
            Vänsterpartiet beklagar att alltför mycket i denna översyn har
            fokuserat på konkurrenssituationen mellan public service och privata,
            kommersiella medier. I denna behandling verkar public service
            dra det kortaste strået.
          </note>
          <note>
            Ett tydligt exempel på hur motstridigt det kan bli är när programföretagen
            får i uppdrag att stärka sin journalistiska bevakning i svagt
            bevakade områden och spegla hela landet men samtidigt ska ” ta
            hänsyn till kvalitativa nyhetsmediers konkurrensförutsättningar
            för att främja en mångfald av perspektiv på en livskraftig mediemarknad
            ”. Detta kommer att bli en mycket besvärlig avvägning för framför
            allt SVT och SR.
          </note>
          <note>
            Förväntas man sätta sig in i alla lokaltidningars ekonomiska
            situation för att avgöra huruvida de klarar av konkurrens eller
            inte? Kan följden bli att man ska hålla sig borta från lite större
            orter där det redan finns bevakning från exempelvis en lokaltidning
            och bara rapportera från landsbygd och mindre orter? Är det verkligen
            i linje med ett uppdrag i allmänhetens tjänst?
          </note>
          <note>
            Förutom att vara svårtolkade bygger dessa nya uppdrag dessutom
            på en uppfattning som saknar grund i forskningen: att public services
            närvaro är ett hot mot kommersiella medier. Snarare visar internationell
            forskning att länder med stark public service får en befolkning
            som är mer insatt och mer intresserad av samhällsfrågor och politik.
            Det leder till en större efterfrågan på information från olika
            medier. Därför har Vänsterpartiet reserverat sig mot detta förslag.
          </note>
          <note>
            Vi menar att arbetet för nya villkor snarare borde syfta till
            att vässa public service och fokusera på att programföretagen
            ska få så bra förutsättningar som möjligt för att hänga med i
            digitaliseringen och skapa högkvalitativa program som kan nå hela
            befolkningen. För att åstadkomma detta behöver man också i hög
            grad styra sin egen inriktning.
          </note>
          <note>
            Vänsterpartiet tycker att systemet med förhandsprövning går på
            tvärs mot det. Systemet innebär att nya programtjänster eller
            andra viktigare förändringar av tjänster som public service-bolagen
            vill lansera måste anmälas till Myndigheten för press, radio och
            tv för prövning och sedan ges godkännande av regeringen. Det som
            ska prövas är tjänstens marknadspåverkan och hur den bidrar till
            att uppfylla uppdraget i allmänhetens tjänst. I dag är det programföretagen
            själva som anmäler tjänster för prövning. Regeringen föreslår
            nu att vem som helst ska kunna göra det.
          </note>
          <note>
            Fru talman! Jag menar att detta förslag är mycket problematiskt
            och ett hot mot programföretagens oberoende. Jag oroar mig för
            att den teoretiska gränsen mellan att granska innehåll och form
            inte är så tydlig i praktiken. Ska man ta ställning till om en
            tjänst konkurrerar måste man förstås titta på innehållet i tjänsten,
            och ska man avgöra om den innebär en väsentlig förändring av nuvarande
            utbud måste man förstås också titta på tjänstens innehåll. Självklart
            kommer det att ske en prövning av innehåll.
          </note>
          <note>
            Huruvida programbolagen får bakläxa i prövningarna eller inte
            spelar ingen roll, utan det principiellt viktiga är att konkurrenter
            genom förhandsprövningsinstrumentet tydligt är med och påverkar
            public services arbete och att det sedan är regeringen som fäller
            avgörandet. Det är mycket olyckligt.
          </note>
          <note>
            Konstitutionsutskottet har under två tillfällen gjort bedömningen
            att förhandsprövningen i sin nuvarande form inte strider mot yttrandefrihets
            ­ grundlagen. Vid båda dessa tillfällen har det faktum att tjänsterna
            endast kan anmälas av public service-företagen själva lyfts fram
            som en faktor till varför det är gångbart.
          </note>
          <note>
            Vad som har förändra t s sedan den borgerliga regeringen och
            KU gjor ­ de denna bedömning framgår inte av propositionen. Vi
            menar att det sak ­ nas en ordentlig konsekvensanalys av hur förslaget
            till nya förutsättningar påverkar till exempel etableringsfrihet
            och principen om förbud mot hindrande åtgärder.
          </note>
          <note>
            Jag anser att yttrandefrihetsgrundlagens principer borde väga
            tyngre i detta fall. Oberoendet för public service behöver stärkas
            snarare än utmanas med ett nytt system för förhandsprövning.
          </note>
          <note>
            Vänsterpartiet kommer även fortsättningsvis att arbeta för att
            stärka såväl de privata aktörerna som public service-bolagen och
            inte ställa dem mot varandra. Vi anser att det är oerhört viktigt
            att vi har många oberoende röster och god lokaljournalistik i
            hela landet, och vi är beredda att se till att både finansiering
            och villkor är anpassade till den uppgiften.
          </note>
          <note>
            Fru talman! Ytterligare en eftergift till de privata mediebolagen
            är förslaget att fokus för public service ska vara på rörlig bild
            och ljud och inte längre på text. Jag vill höja ett varningens
            finger för att detta kan påverka tillgängligheten. Vi ser att
            allt fler mediebolag blir multimediala och an ­ vänder tv, poddradio
            och text om vartannat. Då är det naturligt att även public service
            i viss mån får utrymme att följa med i denna utveckling.
          </note>
          <note>
            Det är otroligt viktigt att inriktningen med fokus på ljud och
            bild inte skapar hinder för att på bästa sätt och med den senaste
            tekniken tillgäng ­ liggöra programinnehåll för personer med funktionsnedsättning.
            Menar vi allvar med att alla ska kunna vara delaktiga i det offentliga
            samtalet måste också den som har en funktionsnedsättning kunna
            ta del av exempelvis tongivande debattprogram, nyheter och utbildningsprogram.
          </note>
          <note>
            Fru talman! Public service har en viktig roll när det kommer
            till bevarande och vitaliseringen av de svenska minoritetsspråken.
            Vänsterpartiet anser att bolagen ska ha enskilda uppdrag för minoritetsspråken.
            Det är inte rimligt att utformningen innebär att vissa minoritetsgrupper
            hänvisas till främst radio och andra till främst tv-sändningar.
            Med riktade uppdrag till varje bolag skulle vi få en tydlighet
            och ett utökat arbete i frågan.
          </note>
          <note>
            Vi tycker att det är positivt att regeringen föreslår att programföretagen
            ska arbeta för en närmare dialog med minoritetsspråkens företrädare,
            men vi vill också se riktade uppdrag.
          </note>
          <note>
            Fru talman! För att public service ska kunna fylla sitt uppdrag
            krävs bland annat en god och långsiktig finansiering, hög legitimitet
            hos svenska folket och ett oberoende gentemot statsmakt, politiker
            och näringsliv. Det är vad vi har framfört i vår motion och i
            våra reservationer.
          </note>
          <note>
            Fru talman! Jag står bakom alla våra reservationer men väljer
            att lyfta fram reservation 10 om förhandsprövningen.
          </note>
          <note type="speaker">
            Anf. 23 LOTTA FINSTORP (M) replik:
          </note>
          <note>
            Fru talman! Tack, Vasiliki, för de många tänkvärda saker som
            du sa!
          </note>
          <note>
            Det jag funderade specifikt på var att vi hade en reservation
            som handlade om att minska den reklam som finns i public service
            i form av sponsring. I SVT ser man till exempel skyltar från sponsorföretag
            i bakgrunden. Detta är tydligt reglerat – det handlar om 20 gånger
            per år, alltså per till ­ fälle. Det kan vara många gånger i samma
            sändning. I till exempel Vinterstudion ser man det i bakgrunden.
          </note>
          <note>
            Eftersom Vänsterpartiet är tydligt med att det inte får finnas
            reklam i public service är min fråga: Då kanske det hade varit
            läge för er att yrka bifall till vår reservation om att man måste
            se över sponsring och antalet gånger det syns i public service.
            Detta har jag inte hört något om.
          </note>
          <note>
            Jag har läst och jag hörde nu att Vänsterpartiet är mycket oroat
            över att Moderaterna vill införa reklam i public service. Nej,
            det är inte så. Däremot ska vi titta på detta brett under flera
            år och ta fram en långsiktig mediepolitik. Vi ska bland annat
            se på en helig ko som reklamfinansiering. Om man ska ha ett brett
            anslag för att ta fram en ny mediepolitik går det inte att ha
            vissa heliga kor kvar, utan allt måste lyftas upp. Hela medielandskapet
            ser ju helt annorlunda ut och ändras från den ena dagen till den
            andra.
          </note>
          <note>
            Jag skulle vilja få lite svar på mina frågor om reklam och sponsring
            i public service.
          </note>
          <note type="speaker">
            Anf. 24 VASILIKI TSOUPLAKI (V) replik:
          </note>
          <note>
            Fru talman! Jag tycker att det är jättebra att denna fråga kan
            få ett förtydligande.
          </note>
          <note>
            Jag har haft svårt att förstå Moderaternas inriktning, Lotta
            Finstorp. Efter att ha läst er reservation och lyssnat till det
            ni sa tidigare under kom ­ mittéarbetet har jag förstått att ni
            vill begränsa sponsringen. I uttalanden från er partisekreterare
            och det som kom upp på er stämma pratas om ut ­ ökad sponsring
            för att minska avgiftsintäkterna. Jag har inte riktigt kunnat
            få ihop vad Moderaterna vill, utan det är väldigt spretigt. Därför
            försökte jag prata i mitt anförande om vad ni vill nu och vad
            ni vill sedan. Det är detta ni försöker reda ut i er motion. Jag
            tror att också svenska folket har haft lite svårt att hänga med
            i svängarna.
          </note>
          <note>
            Anledningen till att vi i dagsläget accepterar viss sponsring
            när det gäller just sportsändningar är att det är fruktansvärt
            dyrt att få sändningstillstånd för stora sportevenemang. Vi menar
            att det är nationella angelägenheter att hela befolkningen kan
            ta del av stora mästerskap – det handlar om VM, OS och den typen
            av sändningar. Det är en del av vår gemensamma kultur att vi kan
            ta del av viktiga landskamper tillsammans, och då får man välja
            vilken av de två principer man har som ska väga tyngst. För oss
            har det i detta läge varit viktigare att få till sportsändningarna
            än att få bort sponsringen.
          </note>
          <note>
            Som Lotta Finstorp sa är det väldigt begränsat. Det finns tydliga
            riktlinjer för hur varumärken får visas. Vi har varit kritiska
            till när till exempel spelbolag får synas; det tycker vi är tveksamt.
            Det finns mycket i detta som är besvärligt. Det är jag den första
            att erkänna, men jag tycker att det är lite besvärligare med den
            tveksamhet jag ser hos Moderaterna. Vill Lotta Finstorp reda ut
            hur Moderaterna får ihop de helt olika bilderna?
          </note>
          <note type="speaker">
            Anf. 25 LOTTA FINSTORP (M) replik:
          </note>
          <note>
            Fru talman! Detta är ett ypperligt tillfälle att reda ut detta.
            Det handlar om vår arbetsgrupp, som ska ta fram Moderaternas nya
            mediepolitik, där vi bland annat ska titta på det.
          </note>
          <note>
            I vanliga fall när man tar fram utredningar i parlamentarisk
            form finns det direktiv i vissa av dessa utredningar som är ganska
            vida, och precis så är det för oss också. Det finns sådana inslag
            i andra länder, och vi vill titta på om det är något för Sverige.
            Detta kan jag inte föregripa, men det är absolut inte ett förslag
            från Moderaterna att vi ska ha reklamfinansierad public service.
            Det är en av många saker vi ska titta på.
          </note>
          <note>
            Fru talman! Jag önskar att alla partier kunde ta ett seriöst
            grepp om denna mediepolitiska fråga, som är oerhört viktig för
            Sverige. Det går inte att fortsätta att lappa och laga för att
            ta fram nya sändningstillstånd som gäller ett visst antal år,
            utan här måste man lyfta blicken och titta på de stora globala
            aktörerna för att få fram en tydlig mediepolitik som sträcker
            sig över tid, så långt som det är möjligt att hantera detta framöver.
          </note>
          <note>
            Jag är mer oroad över att andra partier inte ligger i startgroparna
            för att få fram en bra politik så att vi sedan, när vi går in
            i nästnästa sändningstillstånd, har en bred politik från varje
            parti som vi sedan ska knåda ihop för att hitta en bred lösning.
          </note>
          <note>
            Jag tackar så mycket för att jag fick denna möjlighet att förklara
            Moderaternas mediepolitik.
          </note>
          <note type="speaker">
            Anf. 26 VASILIKI TSOUPLAKI (V) replik:
          </note>
          <note>
            Fru talman! Jag tycker att det är en viktig princip. Egentligen
            hade vi denna diskussion om hur vi ska se på finansieringen när
            vi hade den förra propositionen uppe. I det här läget har vi föreslagit
            att vi ska höja finansieringen till bolagen. Vi föreslår att vi
            ska lägga oss på en höjning på närmare 4 procent inför den kommande
            villkorsperioden, medan resteran ­ de partier har lagt sig på
            2 procent.
          </note>
          <note>
            Om man är beredd att gå på vårt spår skulle man kunna minska
            sponsringen därför att det blir större intäkter. Men i slutändan
            är det bolagen som bedömer hur mycket pengar de ska lägga på exempelvis
            större sportevenemang och hur de vill fördela sina resurser. Vi
            ser att public service-bolagen har ett brett uppdrag, och vi vill
            att det ska fortsätta att vara så. Vi ser att det kräver en större
            finansiering.
          </note>
          <note>
            Jag tycker nog att vi i och med kommittéarbetet har tagit ett
            stort grepp inom vårt parti. Jag beklagar att flera av riksdagens
            partier, däribland Mo ­ deraterna, kommer lite sent in i matchen.
            Nu får vi två parallella diskus ­ sioner. Vi har en överenskommelse
            som gäller denna villkorsperiod, fram till 2025, men det börjar
            redan ryckas i grundvalarna. Innan vi ens har klubbat dagens beslut
            kommer det mycket ifrågasättande. Det var detta jag ville lyfta
            upp i mitt anförande.
          </note>
          <note type="speaker">
            Anf. 27 CHRISTER NYLANDER (L) replik:
          </note>
          <note>
            Fru talman! Liberalerna och Vänsterpartiet är överens om att
            public service ska ha goda förutsättningar.
          </note>
          <note>
            Jag vill ställa en fråga: Är det inte viktigt att ta lite hänsyn
            till andra aktörer och vara väldigt försiktig? Jag noterade att
            Vasiliki Tsouplaki sa att de lokala tidningarna ska värnas. Samtidigt
            finns en risk i att public service växer och att man inte gör
            det som står i propositionen, nämligen funderar på hur den egna
            verksamheten påverkar till exempel lokaltidningarna eller för
            den delen TV4 eller andra medieaktörer som inte har den finansiering
            som public service har och som är beroende av annonsintäkter och
            prenumeranter.
          </note>
          <note>
            Jag ska gärna erkänna att detta är en väldigt svår fråga. Det
            är en ganska skör ekologi. Å ena sidan blir det konstigt om inte
            P4:s lokalradio ska be ­ rätta att en skola inne i city brinner,
            men å andra sidan är det klart att om SVT eller SR berättar saker
            som de har läst i en tidning minskar strömmen och intresset för
            att läsa tidningar och därmed lösningen av tidningarnas finansiering
            i form av prenumerationer och reklamintäkter på lång sikt.
          </note>
          <note>
            Detta är verkligen ingen enkel problematik, och därför tycker
            vi i Liberalerna att public service-bolagen behöver ha en strategi
            för detta – en tydlig och öppen strategi för hur lokala aktörer
            ska hanteras för att inte störa marknaden i onödan. Då kan Vänsterpartiet
            säga att staten bara får ge mer stöd till de fria och marknadsberoende
            aktörerna i stället. Men det hade kanske trots allt varit fint
            om Sverige fortfarande hade några medieaktörer som inte är beroende
            av statliga bidrag. Instämmer Vänsterpartiet i den bedömningen?
          </note>
          <note type="speaker">
            Anf. 28 VASILIKI TSOUPLAKI (V) replik:
          </note>
          <note>
            Fru talman! Tack, Christer Nylander, för frågorna! Jag tycker
            absolut att det är viktigt att vi har en struktur som inte ställer
            bolag mot varandra och att alla viktiga röster ska få höras. Det
            är inte vår tanke att public service-bolagen ska dominera och
            slå ut lokala aktörer. Det jag försökte visa är att vi vill ha
            en mångfald av perspektiv och en mångfald av aktörer. Frågan är
            hur man gör detta på bästa sätt och hur man ser till att allmänheten
            får de nyheter och den information som de kan behöva.
          </note>
          <note>
            Det finns andra tillfällen än när det gäller public service-bolagens
            villkor då frågan kan regleras, och det tycker jag att Christer
            Nylander själv lyfte i sitt anförande. Det är inte public service
            som är det stora problemet och den stora utmanaren för de privata
            bolagen, utan det är de reklamintäkter som har hamnat hos de globala
            jättarna. Jag tycker att Christer Nylander tydliggjorde detta
            väldigt bra i sitt inlägg. Det är alltså inte public service som
            har gått in och slagit undan benen för de privata aktörerna.
          </note>
          <note>
            Däremot måste vi inse att många av de privata mediehusen har
            bekymmer. Det blir allt större koncerner, man får mindre lokalbevakning
            och det en blir monopolställning för några få bolag. Många redaktioner
            skär ned, och man har inte möjlighet att bedriva den goda journalistik
            som man skulle vilja. Men detta ska vi adressera i mediepolitiken
            i stort. Vi ska titta på frågorna om presstöd och mediestöd, och
            vi ska titta på andra delar som inte gäller just public services
            villkor.
          </note>
          <note>
            Jag tycker att hela tanken bygger på en felaktig grund. Som jag
            nämnde finns det ingenting som tyder på att en stark public service
            innebär ett hot. Det är snarare så att människor som är välinformerade
            och intresserade får ett intresse av att söka information på flera
            håll.
          </note>
          <note type="speaker">
            Anf. 29 CHRISTER NYLANDER (L) replik:
          </note>
          <note>
            Fru talman! Det är alldeles säkert så att om fler människor är
            intresserade av nyheter och att ta del av dem vinner alla på detta
            – både public service-bolagen, de tidningar som finns runt om
            i landet och de privata mediehusen.
          </note>
          <note>
            Samtidigt lever många medieaktörer just nu på marginalen. Och
            på marginalen är det självklart så att om man inte behöver gå
            in på en betalsajt för en tidning, inte behöver titta på reklamfinansierad
            verksamhet eller inte behöver prenumerera på någonting som finns
            i ett svenskt mediehus minskar också intäkterna. Den stora bulken
            av intäkter som har försvunnit har gått ned i de globala jättarnas
            fickor; det är någonting som jag är överens med Vasiliki Tsouplaki
            om att vi måste ta på stort allvar och hantera. Men samtidigt
            lever som sagt många just nu på marginalen, och då kommer en vänsterpartistisk
            politik som inte ställer krav på public service att ta hänsyn
            till de lokala marknadsförutsättningarna att riskera att leda
            till att fler slås ut.
          </note>
          <note>
            Jag är därför av åsikten att vi absolut kommer att behöva stärka
            medie ­ stödet och se till att mer press får stöd för att kunna
            överleva. Men det vore också väldigt fint om marknaden på kort
            sikt, men kanske ännu hellre på lång sikt, orkade bära fler aktörer
            och över huvud taget fler aktörer än en.
          </note>
          <note>
            Det är det här som är bekymret med Vänsterpartiets politik. Den
            enda lösningen kan ju inte vara att även de andra aktörerna ska
            få statsbidrag. Vi måste också fundera på hur mångfalden i medierna
            kan speglas och bäras av en mångfald i finansiering. Allting kan
            inte finansieras via statliga bidrag till mediehus, utan vi behöver
            också helt fristående aktörer som bärs av marknaden och som bärs
            av prenumeranter. Det är på den marginalen det finns en stor risk
            att man undergräver denna förmåga med Vänsterpartiets politik
            för public service.
          </note>
          <note type="speaker">
            Anf. 30 VASILIKI TSOUPLAKI (V) replik:
          </note>
          <note>
            Fru talman! Jag tycker absolut att man ska visa hänsyn till alla
            aktörer, och jag tycker att vi har sett exempel på detta under
            de senaste åren.
          </note>
          <note>
            Man har lokalt haft en dialog mellan public service och de lokala
            nyhetsredaktionerna, man har delat material och man har blivit
            duktigare på att berätta vem som har publicerat någonting först.
            Det finns goda exempel, där man bland annat har delat den valplattform
            med information som finns. Den har lokala tidningar kunnat använda
            för att rapportera om valet. Det finns många exempel på hur man
            samarbetar och hur man för en bra dialog lokalt och visar hänsyn.
          </note>
          <note>
            Det som jag tycker är problematiskt med skrivningen i dag är
            att man ska ta hänsyn till konkurrenternas ekonomiska förhållanden.
            Jag kan inte riktigt se hur man ska göra den bedömningen. Ska
            man sitta och läsa årsredovisningarna? Ska man tänka på hur mycket
            de tappar i intäkter – 100 000 eller 200 000, eller vad? Det blir
            liksom en affärssituation som jag inte tycker är värdig public
            services uppdrag. Det är inte det här man ska sitta och göra bedömningar
            av, utan man ska fokusera på god lokaljournalistik, på att stötta
            varandra och på att ha ett bra utbyte lokalt.
          </note>
          <note>
            Jag tror att det kommer att bli väldigt svårt att sitta och göra
            de här övervägandena samtidigt som man har det andra uppdraget:
            att spegla hela landet och att finnas i svagt bevakade områden.
            Jag ser att det kommer att bli en konflikt mellan de olika målsättningar
            och uppdrag vi ger public service, och jag tycker att det är viktigt
            att vi problematiserar detta och inser att det kommer att bli
            svårt.
          </note>
          <note>
            När det gäller frågan att alla ska behöva statligt stöd är det
            faktiskt inte så. Det går bra för flera aktörer. De digitala prenumerationerna
            ökar på många sätt, så vi ska inte säga att det är jämmer och
            elände i alla mediehus i dag. Så är det inte, utan vissa går väldigt
            bra. Framför allt har viljan att prenumerera digitalt ökat, men
            vi måste också minnas att alla inte har råd. Därför behövs public
            service.
          </note>
          <note type="speaker">
            Anf. 31 ROLAND UTBULT (KD):
          </note>
          <note>
            Fru talman! Först vill jag välkomna kulturminister Amanda Lind
            till debatten. Det är jättebra att du är här och att vi får höra
            dig så småningom. Det är inte alltid ministrarna är med här, så
            det visar kanske tyngden i debatten om public service.
          </note>
          <note>
            Jag ställer mig bakom samtliga kristdemokratiska reservationer,
            men för tids vinnande yrkar jag bifall endast till reservation
            nr 5 om saklighet och opartiskhet.
          </note>
          <note>
            Det uppdrag som utförs av Sveriges Radio, Sveriges Television
            och Utbildningsradion är viktigt och grundläggande för vår demokrati
            och vårt öppna samhälle. Kristdemokraterna är för en oberoende
            public service som genom sitt uppdrag kan erbjuda oberoende och
            saklig nyhetsförmedling, objektiv granskning och ett brett kulturutbud.
          </note>
          <note>
            Public service, alltså Sveriges Radio, SVT och UR, diskuteras
            runt om i Sverige, inte i första hand som ett triumvirat av bolag
            utan mer när det gäller innehållet – och då framför allt när det
            handlar om SVT. Men också finansieringsformen där en avgift betalas
            in via skattsedeln diskuteras.
          </note>
          <note>
            Det har varit ett pedagogiskt uppdrag att förklara hur den nya
            finansieringen är utformad: att public service-avgiften ska betalas
            av alla över 18 år som har en beskattningsbar inkomst och att
            avgiften är 1 procent av inkomsten upp till ett tak, som mest
            ca 1 350 kronor per person och år. Det kan alltså handla om 600–700
            kronor per år för dem med lägre inkomst eller ingen avgift alls
            för personer som saknar förvärvsinkomst.
          </note>
          <note>
            Vi kristdemokrater står upp för public service, även när det
            gäller finansieringen, men vi lyfter i vår följdmotion en del
            viktiga principer som jag ska försöka redogöra för här.
          </note>
          <note>
            Finansieringsmodellen ger public service en särställning inom
            medieområdet i Sverige. Det skapar en intressant och utmanande
            spänning mellan public service och de kommersiella bolagen, till
            exempel det privata Bonnierägda TV4 eller de utlandsägda TV3 och
            TV5. Public service-företagen får ungefär 8 ½ miljard varje år
            från svenska folket. TV4 omsätter nästan lika mycket genom reklamintäkter.
            Vi vet att de kommersiella bolagen i dag levererar kvalitet på
            de flesta områden. Men jag tror inte att de skulle göra till exempel
            barnprogram utan att det förekom reklam direkt riktad till barn.
          </note>
          <note>
            Vi står bakom det tillkännagivande som handlar om förhandsprövning
            av nya program. Tillkännagivande är – för den oinvigde – ett beslut
            där riksdagen meddelar regeringen sin åsikt. Det som vi i kulturutskottet
            framför allt vänder oss mot är att regeringen skulle vara en slutlig
            instans för att avgöra om program som man har prövotid för får
            fortsätta. Det kan innebära risk för politisk styrning. Vi är
            överens i utskottet om detta tillkännagivande.
          </note>
          <note>
            Den kommande sändningsperioden 2020–2025 kommer att fortsätta
            ungefär som tidigare. Men det händer saker under sändningsperioden
            när det gäller till exempel förhandsprövning och den återkommande
            debatten om saklighet och oberoende. I en tid av fake news har
            public service en viktig roll i att förmedla korrekt information
            som inte är politiskt styrd.
          </note>
          <note>
            Nu har jag levt ett tag och har perspektiv även på tidigare decennier.
            Det fanns en tid när vänsterrörelsen dominerade, inte bara samhällsklima
            ­ tet utan också Sveriges television. När TV2 startade 1969 i
            en tid av stark vänstervind dammsögs Journalisthögskolan på personer
            med vänster ­ anknytning. Den socialdemokratiska regeringen såg
            först med entusiasm på det, men efter en tid insåg man att det
            handlade om en snedrekrytering som till och med var värre än man
            hade önskat. Sedan ska det sägas att näringslivet och andra mer
            borgerligt sinnade rörelser inte vaknade i tid. Men att public
            service varit vänstervriden har länge hängt som ett rött skynke
            över företagen.
          </note>
          <note>
            Fru talman! Vi är inne på den viktiga frågan om saklighet och
            opartiskhet. Vi har en reservation där vi förklarar att det är
            centralt för allmänhetens förtroende för public service att innehållet
            svarar mot krav på saklighet och opartiskhet och att dessa krav
            kan följas upp och granskas.
          </note>
          <note>
            En av public services grundförutsättningar, fru talman, är att
            man ska stå oberoende från såväl politisk som kommersiell påverkan.
            Trots det finns det i sändningstillstånden ett undantag för Sveriges
            Television att sponsring får förekomma vid 20 evenemang per år.
            Detta motiveras med att SVT ska kunna sända till exempel attraktiva
            sportevenemang som förutsätter sponsring.
          </note>
          <note>
            Det är naturligtvis bra att sportevenemang erbjuds public services
            tittare och lyssnare, och 20 sponsrade evenemang per år kan tyckas
            rimligt. Men i realiteten innebär det betydligt mer. Varje evenemang
            kan innehålla ett större antal enskilda sändningar.
          </note>
          <note>
            Vi vill att sponsringen till SVT begränsas och endast sker i
            undantagsfall. Vi menar att detta är viktigt för att ytterligare
            stärka förtroendet för public services oberoende så att den står
            fri från kommersiell påverkan och dessutom inte skapar obalans
            i konkurrensen mellan public service och de kommersiella bolagen.
          </note>
          <note>
            Fru talman! I radio- och tv-lagen uppställs krav på att de som
            erbjuder tv-sändningar i olika former ska utforma tjänsten på
            ett sådant sätt att den blir tillgänglig för personer med olika
            typer av funktionsnedsättningar.
          </note>
          <note>
            Vi kristdemokrater vill betona att det är angeläget att kraven
            på tillgänglighet följer med i den tekniska utvecklingen, som
            i snabb takt har introducerat nya distributionsformer utöver de
            traditionella marksändningarna. Vi kommer att bevaka arbetet med
            de grundlagsändringar som är nödvändiga för att reglera utbudet
            i olika distributionsplattformar.
          </note>
          <note>
            Fru talman! Medievärlden utvecklas i snabb takt. Vi kristdemokrater
            ställer oss bakom public service. I en föränderlig värld behöver
            vi en sak ­ lig, oberoende och opartisk public service i allmänhetens
            tjänst, som det heter, som genom sitt uppdrag ger oss nyheter
            både nationellt och regio ­ nalt, samhällsinformation, djupgående
            granskningar, folkbildning och ett brett kulturutbud.
          </note>
          <note type="speaker">
            Anf. 32 LAWEN REDAR (S):
          </note>
          <note>
            Fru talman! År 1998 fattade riksdagen beslut om den banbrytande
            hem-pc-reformen. Svenskar fick tillgång till dator i hemmet, och
            kunskaperna steg hos den breda allmänheten.
          </note>
          <note>
            I dag, 20 år senare, rankas Sverige som ett av världens mest
            digitaliserade länder. 98 procent av alla svenskar över tolv år
            har tillgång till internet. Andelen av befolkningen som har en
            smartmobil är över 90 procent, och över 70 procent har minst en
            surfplatta i hemmet.
          </note>
          <note>
            De här 20 årens digitalisering, teknikutveckling och globalisering
            har förändrat vårt samhälle i grunden. Utvecklingen påverkar lärosätena,
            jobben, samhällsinstitutionerna, vår säkerhets- och försvarsförmåga,
            kommunikationen och samhällsservicen – men även vår vardag och
            vår fritid.
          </note>
          <note>
            Det område som allra mest har påverkats av globaliseringen och
            digitaliseringen är mediemarknaden och mediekonsumtionen. Även
            om konsumtionen i sig har legat stabil över tid har konsumtionsinnehållet
            förän ­ drats, liksom på vilka plattformar man tar del av medier.
            Och då har jag inte ens nämnt omställningen på mediemarknaden
            – mängden medieaktörer, de globala nätverksbolagens allt större
            marknadsandelar och risken de utgör gentemot inhemska, svenska
            mediebolag.
          </note>
          <note>
            Fru talman! Den parlamentariska och partiöverskridande utredningen
            om public services roll i det nya medielandskapet tog ansats i
            en djupgående analys av digitaliseringens och globaliseringens
            möjligheter, men också deras konsekvenser. Utredningen landade
            i insikten och slutsatsen att medielandskapet även fortsättningsvis
            står inför stora förändringar som inte kommer att upphöra.
          </note>
          <note>
            Teknikutvecklingen gör att allt färre svenskar köper tv-apparater,
            vilket gjorde den tidigare licensfinansieringen alldeles urvattnad.
            I dag tar man helt enkelt del av nyheter via telefoner eller surfplattor.
            Och vilken teknik vi kommer att använda oss av om bara några år
            är i dag omöjligt för oss att veta.
          </note>
          <note>
            Digitaliseringen gör att ytterst få i dag anpassar sig till tablålagda
            radio- och tv-program. Numera söker man programinnehåll via playtjänster,
            videodelningsplattformar, poddradio och musiktjänster. Streamningstjänsterna
            Netflix och HBO har tagit en väsentlig del av konsumtionen av
            rörlig bild, vilket genererat ekonomiska muskler som inhemska
            aktörer knappt kan mäta sig med. Och globaliseringen slår just
            nu ut reklamintäkterna och annonsfinansieringen från våra inhemska
            svenska mediebolag, vilket har påverkat den redan bristfälliga
            lokala bevakningen och finansieringen av kvalitetsjournalistik.
          </note>
          <note>
            Jag är oroad, fru talman, för att vi snart också kommer att se
            en tydlig klassegmentering i mediekonsumtionen. De som har råd
            kommer att välja streamning utan reklam, och de som inte har råd
            kommer främst att kolla på reklam-tv och Youtube. Allt detta visar
            egentligen hur viktigt det är att public service finns där konsumenterna
            är och förhåller sig oberoende från såväl politisk som kommersiell
            påverkan.
          </note>
          <note>
            Utredningen landade intressant nog i att public service måste
            få finnas på digitala plattformar på internet samt att bolagen
            även i fortsättningen ska förhålla sig fria från kommersiell påverkan
            och därför inte ska få sända reklam.
          </note>
          <note>
            Fru talman! Det är av vikt att vi medie- och kulturpolitiker
            tar oss an dessa komplexa frågeställningar inför framtiden. Gör
            man det inser man ganska snart att den historiska marknadskonkurrensen
            mellan public service-bolagen och de svenska kommersiella mediebolagen
            i dag utmanas av helt nya förutsättningar. Frågan handlar egentligen
            nu om hur vi stärker svensk medie- och kulturproduktion i en tid
            då globaliseringen riskerar att slå ut den i sin helhet.
          </note>
          <note>
            Det ska även tilläggas att den senaste forskningen från Nordicom
            och Stavangers universitet visar att det inte finns belägg för
            att public service urholkar kommersiella aktörer. Tvärtom är både
            mediekonsumtionen och tilltron till medier högre på marknader
            där public service finns.
          </note>
          <note>
            Fru talman! I detta fortsatt förändrade medielandskap aktualiseras
            public services demokratiska roll ytterligare. Detta är av särskild
            betydelse för ett litet språk- och kulturland som Sverige. Vi
            behöver radio och tv i allmänhetens tjänst som förmedlar högkvalitativ
            samhällsinformation, oberoende och saklig nyhetsförmedling, djupgående
            och objektiv granskning samt ett högkvalitativt kultur- och folkbildningsutbud.
          </note>
          <note>
            Jag vill betona att vi behöver förstärka public service-bolagens
            kulturuppdrag, som så kraftigt har kritiserats av moderater och
            kristdemokrater den senaste tiden. Om detta uppdrag nu ska inskränkas
            menar jag att medie- och kulturutbudet riskerar att gå förlorat.
            Netflix och Spotify kommer knappast att uppbära det svenska kulturarvet
            och tillgången till Svenskt mediearkiv eller förstärka svensk
            och nordisk film- och tv-produktion.
          </note>
          <note>
            Den centrala uppgiften för public service ska vara att erbjuda
            ett mång ­ sidigt programutbud som är tillgängligt för alla, som
            speglar vårt land och som kännetecknas av god kvalitet, allsidighet
            och relevans.
          </note>
          <note>
            Vi socialdemokrater menar att en välfungerande mediemarknad bygger
            på en kombination av ansvarstagande kommersiella medier och en
            stark och oberoende public service med högt förtroende hos allmänheten.
            För att förstärka och uppnå en mer ändamålsenlig reglering av
            public service föreslår vi nya tilläggsuppdrag denna tillståndsperiod.
          </note>
          <note>
            Vi vill att
          </note>
          <note>
             kärnverksamheten för bolagen ska utvidgas
          </note>
          <note>
             bolagen ska få tillgodoräkna sig viss andel av verksamheten
            på internet
          </note>
          <note>
             bolagen i nyhetsverksamheten ska ta hänsyn till kvalitativa
            nyhetsmediers konkurrensförutsättningar
          </note>
          <note>
             nya tjänster av större betydelse, vilka innebär väsentliga
            ändringar av befintliga tjänster inom ramen för den kompletterande
            verksamheten, nu ska kunna prövas
          </note>
          <note>
             bolagen ska stärka sin journalistiska bevakning inom svagt
            bevakade områden
          </note>
          <note>
             Sveriges Television och Sveriges Radio ska, vilket de numera
            gör, ingå i det svenska totalförsvaret.
          </note>
          <note>
            Vi menar att det är viktigt att sändningstillståndet fortsatt
            innefattar ett brett innehållsuppdrag, ett speglingsuppdrag, att
            bolagen bidrar till livskraftig produktionsmarknad i hela landet
            och att kulturuppdraget fördjupas.
          </note>
          <note>
            Utskottet har också låtit konstitutionsutskottet och försvarsutskottet
            få kommentera propositionen. Konstitutionsutskottet har landat
            i en väsentligen annorlunda uppfattning än vad Vänsterpartiet
            redogjorde för här i talarstolen. Man säger att förhandsprövningen
            inte strider mot yttrandefrihetsgrundlagens bestämmelser om censurförbud,
            hindrande åtgärder, redaktionell självständighet eller etableringsfrihet
            då propositionen förtydligar att det inte är en fråga om innehållet
            i programmen utan att prövningen ska ta sikte på nya tekniker
            och metoder.
          </note>
          <note>
            Vad gäller beredskapsuppdraget anser försvarsutskottet att det
            är cen ­ tralt för landets samlade försvarsansträngningar, inklusive
            det psykologis ­ ka försvaret, att regering och myndigheter kan
            informera medierna och allmänheten i aktuella frågor. Men utskottet
            anser inte att det finns några behov av ytterligare utredningar
            av bolagens beredskapsuppdrag kopplat till distribution.
          </note>
          <note>
            Vi lägger således i dag fram en djupt förankrad proposition som
            har ett brett stöd i Sveriges riksdag där demokratiuppdraget och
            oberoendet för ­ tydligas. Från kulturutskottets sida skickar
            vi också med ett enat initiativ till regeringen om att regeringen
            inte ska utgöra sista instans vid förhandsprövningen, vilket regeringen
            omgående måste ta initiativ till att utreda.
          </note>
          <note>
            För att förstärka public services roll pågår dessutom en grundlagsutredning,
            vilket flera har nämnt här i talarstolen. Grundlagsutredningen
            ska lämna förslag på både hur public service ska kunna grundlagsskyddas
            och hur vi säkerställer granskningen av programverksamheten på
            internet.
          </note>
          <note>
            Avslutningsvis vill jag, även om jag då riskerar att överskrida
            min talartid, fru talman, kommentera några av de tidigare talarnas
            inlägg här från talarstolen.
          </note>
          <note>
            Såvitt jag förstår har Moderaterna under hela den parlamentariska
            utredningen och vid leveransen av slutbetänkandet stått fast vid
            att public service har en väsentlig betydelse för demokratin som
            oberoende medier i allmänhetens tjänst. Jag noterar att Moderaterna
            genom Olof Lavesson för mindre än ett år sedan skrev att public
            service ska stå oberoende från såväl politisk som kommersiell
            påverkan och att bolagen därför inte ska få sända reklam. Man
            skrev också att public service ska finns på sociala medier och
            internet eftersom det är där mediekonsumenterna befinner sig.
          </note>
          <note>
            Jag noterar att det på bara några veckor har uppstått en inriktning
            som är väsentligen annorlunda. Nu vill man undersöka möjligheten
            till reklamfinansiering. I det här betänkandet vill man smalna
            av uppdraget och begränsa verksamheten online. Jag undrar förstås
            nyfiket vad det är som har hänt och vad det är som gör att man
            tar den här typen av nya initiativ när man så klargörande under
            utredningen har ställt sig bakom det som riksdagens samtliga partier
            har gjort i utredningen.
          </note>
          <note>
            Vad gäller Kristdemokraterna tror jag att ingen har missat partisekreterarens
            inlägg i Dagens Nyheter. I utredningen belyser Kristdemokraternas
            företrädare vikten av public service-bolagens kultur- och folkbildningsuppdrag
            för sammanhållningen och demokratin. Nu kallas kulturutbudet för
            krimskrams, och dessutom ska det upphöra med motiveringen att
            vi nu har Spotify och Netflix.
          </note>
          <note>
            Jag undrar varför Kristdemokraterna, som vanligtvis talar varmt
            om svenska värderingar, svensk kultur och svenskt kulturarv, nu
            plötsligt har landat i att det är helt oviktigt med svensk kulturproduktion
            och folkbildning för mediebolagen och public service.
          </note>
          <note>
            Jag noterar att det för mindre än ett år sedan, då utredningens
            förslag lades fram, hade nåtts en bred överenskommelse i riksdagen.
            Vi har i förhandling med de andra partierna landat i de slutsatser
            som finns i den proposition som vi ska fatta beslut om i dag.
          </note>
          <note>
            Vi socialdemokrater har värnat om ett utvidgat kärnuppdrag och
            accep ­ terat de borgerliga partiernas krav på införandet av en
            förhandsprövning. Men jag är lite fundersam över, även om vi nu
            sammantaget står bakom den här propositionen, hur vi ska behandla
            breda överenskommelser och sakligt grundade utredningar i fortsättningen
            om de partier som vi sam ­ arbetar med i de här frågorna på bara
            några veckor kan ändra inriktning och innehåll.
          </note>
          <note>
            Vad gäller Sverigedemokraterna hade jag faktiskt i morse en debatt
            mot Aron Emilsson där han konstaterade att SD har ett brett batteri
            av förslag för en väsentligen annorlunda public service-styrning.
            Men jag, liksom Christer Nylander, noterar att man i det här betänkandet
            faktiskt enbart föreslår att bolagen ska slås ihop och att man
            ska ha ett modernt dis ­ tributionssätt och parallellsändningar
            av tv-kanaler. Det vete tusan om det utgör en bred förändring
            a v public service – eller att man så hårt angriper ett rasande
            förtroende som inte existerar enligt SOM-institutets mätningar
            som faktiskt uppvisar att Sveriges Television är bland de mediebolag
            i hela Norden som har högst förtroende hos den breda allmänheten.
          </note>
          <note>
            Fru talman! Globaliseringen och digitaliseringen av mediemarknaden
            kommer att fortgå med en aggressiv framfart. Jag är därför alldeles
            övertygad om att vikten av oberoende medier därför kommer att
            växa.
          </note>
          <note>
            Med det sagt ställer vi socialdemokrater oss bakom propositionen
            och yrkar avslag på samtliga reservationer.
          </note>
          <note>
            (Applåder)
          </note>
          <note>
            I detta anförande instämde Hans Hoff , Åsa Karlsson , Lars Mejern
            Larsson och Azadeh Rojhan Gustafsson (alla S).
          </note>
          <note type="speaker">
            Anf. 33 LOTTA FINSTORP (M) replik:
          </note>
          <note>
            Fru talman! Man blir lite förvånad när man hör en klok person
            som Lawen Redar stå och fabulera kring vår politik. Det tyder
            på en tondövhet och en vilja att hitta konfliktlinjer så långt
            det är möjligt.
          </note>
          <note>
            Jag vill läsa ur vår motion. Så här tycker vi om kulturuppdraget:
            ” Kultur och egenproduktion på svenska ingår också i kärnuppdraget
            samt andra angelägna samhällsområden där kommersiella medier inte
            kommer att verka.”
          </note>
          <note>
            Jag hoppas att det är tydligt nog. Det jag hörde var att Lawen
            Redar sa att vi vill ta bort kulturuppdraget. Jag förstår inte
            alls var det kommer ifrån, och jag läste precis innantill från
            vår motion. Samma sak klistrades också på Kristdemokraterna, och
            det kommer säkert Roland Utbult att ta upp.
          </note>
          <note>
            Jag har en del frågor till Lawen Redar. Anser Socialdemokraterna
            att Sverige ska ha en mångfald av medier som är livskraftiga och
            finns i hela landet? Om svaret är ja – det är det svar jag hör
            från samtliga partier – undrar jag på viket sätt den här propositionen
            stöder den målsättningen.
          </note>
          <note>
            Jag har funderat mycket på att om kritiken mot public services
            oberoende aldrig kommer från regeringspartierna och Vänsterpartiet
            – skulle man då kunna anta att det faktiskt ligger någonting i
            att människor upplever public service som inte helt oberoende?
          </note>
          <note type="speaker">
            Anf. 34 LAWEN REDAR (S) replik:
          </note>
          <note>
            Fru talman! Låt mig förtydliga att jag inte alls har sagt i talarstolen
            att Moderaterna vill ta bort kulturuppdraget. Det har jag över
            huvud taget inte nämnt. Jag har den text jag har återgett här
            framför mig. D et jag har sagt handlar om de uttalanden som Moderaternas
            partisekreterare har varit ute med och som handlar om reklaminslag
            som ett sätt att få in pengar till public service och att man
            vill smalna av uppdraget.
          </note>
          <note>
            Min motsvarande frågeställning handlar förstås om: På vilket
            sätt vill man smalna av uppdraget? Vad i uppdraget är det som
            Moderaterna fortsättningsvis vill smalna av? Kanske är det kulturuppdraget
            – jag undrar nyfiket.
          </note>
          <note>
            Sedan handlar det om frågeställningen vad gäller relationen mellan
            public service och kommersiella mediebolag. Vi går faktiskt fram
            nu med en proposition som förtydligar två viktiga delar. Den första
            är att public service-bolagen ska ägna sig åt sitt kärnuppdrag.
            Är det Sveriges Televi ­ sion handlar det om bild, och är det
            radio handlar det om radioverksamhet, det vill säga att vi förtydligar
            att den textverksamhet som har pågått inom ramen för public service
            egentligen borde övergå till de kommersiella bolagen och tidningarna
            och inte utvecklas av public service-bolagen själva . Det har
            vi också sett i samband med utredningen. Man har varit självkritisk
            när det gäller den utvecklingen.
          </note>
          <note>
            Det andra vi kan säga är att vi nu inför en förhandsprövning.
            Den innebär att tyngre tjänster, som inte om fattas inom kärnuppdraget,
            också kan komma att prövas om det påverkar marknadsandelarna.
            Vi menar att vi på det sättet kan skapa en livskraftig medieproduktion
            med både kommersiella aktörer och public service.
          </note>
          <note type="speaker">
            Anf. 35 LOTTA FINSTORP (M) replik:
          </note>
          <note>
            Fru talman! Jag vill passa på att bemöta det som också hördes
            från talarstolen om att vi inte vill godkänna verksamhet på internet
            eller något sådant. Det finns med i reservationen i utredningen.
            Det står att det finns en problematik när man ska tillgodoräkna
            sig den verksamheten därför att det inte går att granska utifrån
            grundlagen. Jag vill att det ska vara sagt.
          </note>
          <note>
            Jag fick inte svar på min fråga avseende mediemångfald. Jag vrider
            lite på den. Det finns med i propositionen att public service
            ska stärka sin närvaro i svagt bevakade områden i Sverige och
            ta hänsyn till övrig kvalitativ nyhetsbevakning. Vasiliki Tsouplaki
            hade också med den frågeställningen i sitt anförande. Man ska
            dessutom ta hänsyn till konkurrensen och de möjligheter som mediemångfald
            ger, genom att titta även på det.
          </note>
          <note>
            Det är inte tydligt i propositionen på vilket konkret sätt denna
            hänsyn ska tas. Jag tänker på det mediestöd till lokala medier
            som nu ökar efter ­ som de behöver mer stöd. Hur tänker Socialdemokraterna
            när det gäller det? Beroende på hur hänsynen ska tas, rent konkret,
            kan man anta att mediestödet kommer att kosta mer.
          </note>
          <note type="speaker">
            Anf. 36 LAWEN REDAR (S) replik:
          </note>
          <note>
            Fru talman! Lotta Finstorp lyfter upp en helt central fråga.
            Det handlar om hur vi ska stärka de kommersiella medieaktörernas
            utslagna finansiering på grund av att annonsintäkterna har gått
            över till de globala aktörerna. Staten har därför klivit in med
            bland annat mediestöd. På det sättet har alldeles för många tidningar
            tyvärr gjort sig helt beroende av statligt stöd. Men annars hade
            vi riskerat en situation där vi i många av landets områden inte
            har lokala och kommersiella medier.
          </note>
          <note>
            Staten och politiken har behövt kliva in. Det har vi inte gjort
            med någon större entusiasm men just för att mediepolitiken är
            en grundval i vår demokrati. Vi måste därför ta det ansvaret.
          </note>
          <note>
            Vad gäller det här sändningstillståndet har vi förtydligat att
            ”nya tjänster av större betydelse och väsentliga ändringar av
            befintliga tjänster inom ramen för programföretagens kompletterande
            verksamhet ska prövas ”. Förhandsprövningen är ett sätt att säkerställa
            och förtydliga balansen mellan public service och kommersiella
            aktörer.
          </note>
          <note>
            Det andra vi lägger in är det som Lotta Finstorp också lyfter
            fram: att public service-bolagen i nyhetsverksamheten ska ” ta
            hänsyn till kvalitativa nyhetsmediers konkurrensförutsättningar
            ”. Hur det här ska gå till måste vi ålägga public service-bolagen
            att ta särskilt ansvar för. Men det ligger fast i det här sändningstillståndet.
            De får själva återberätta hur de har lyckats med uppdraget. Vi
            kommer såklart också att lyssna in de kommersiella bolagen när
            det gäller hur det går med den här uppgiften i sändningstillståndet.
          </note>
          <note type="speaker">
            Anf. 37 ROLAND UTBULT (KD) replik:
          </note>
          <note>
            Fru talman! Det är viktigt att vi är korrekta och sakliga här.
            Kristdemokraterna har till och med en reservation om det. Jag
            tycker inte riktigt att Lawen Redar höll sig till det när hon
            sa att Kristdemokraterna ska begränsa kulturutbudet. Det har vi
            aldrig sagt. Det är besvärande när man skruvar på det. Det blir
            lite fake news över det hela.
          </note>
          <note>
            Det vi har sagt är att public service ska fokusera på kärnområdena.
            Det är det som är viktigt. Det betyder nyheter. Det handlar om
            minoritetsgruppers möjligheter att ta del av nyheter, annan samhällsinformation
            och så vidare. Det är den delen vi vill stärka. Det är också det
            vi har nämnt i medierna.
          </note>
          <note>
            Det är bra om vi kan hålla oss till det som är korrekt här.
          </note>
          <note type="speaker">
            Anf. 38 LAWEN REDAR (S) replik:
          </note>
          <note>
            Fru talman! Det som är korrekt i det här är att Kristdemokraterna
            har vissa reservationer när det gäller nuvarande sändningstillstånd.
            Men de avser inte det som Kristdemokraternas partisekreterare
            har gått ut med i dagarna.
          </note>
          <note>
            Jag ska förtydliga, så att vi inte landar i någon form av fake
            news eller vad diskussionen kan betecknas som. Det är helt riktigt
            att man har godtagit förutsättningarna för den här tillståndsperioden
            med de få reservationer som Kristdemokraterna har.
          </note>
          <note>
            Men min fråga tillbaka till Roland Utbult blir: Varför går Kristdemokraternas
            partisekreterare ut i en debattartikel i Dagens Nyheter och säger
            att vissa delar av public services kulturuppdrag kan betecknas
            som krimskrams och att Netflix och Spotify kan ta över vissa av
            dess verksamheter, och därför ska man begränsa uppdraget? Det
            är min frågeställning. Och vad betyder det inför nästkommande
            sändningsperiod?
          </note>
          <note type="speaker">
            Anf. 39 ROLAND UTBULT (KD) replik:
          </note>
          <note>
            Fru talman! Anledningen till att vi går ut med det här i medierna
            är att vi ska ha riksting om ett par veckor. Då ska vi debattera
            public service. Det finns, som alla som håller på med partipolitik
            vet, ett antal motioner i ämnet. En del vill slopa hela public
            service. Man får yttra vad man vill i den motionsfloden. Men vad
            vi kommer att besluta oss för vet vi först om ett par veckor.
          </note>
          <note>
            Vi har lyft upp det här som en diskussion i vårt parti och med
            andra som vill delta. Jag blir lite rosad av att Lawen Redar vill
            vara med och debattera vår politik på det här sättet.
          </note>
          <note>
            Det som vi debatterar och diskuterar i vårt parti och som har
            spritt sig är just kärnområdena, det här med nyheter, samhällsinformation
            och så vidare. Jag tycker faktiskt inte att det är en orimlig
            styrning. Redan i dag är public service demokratiskt styrt, och
            inriktningen fastslås i sändningstillstånden. Det är alltså inte
            orimligt att, som vi gör, diktera att man bör stärka kärnområdena.
            Jag vill gärna försvara min partisekreterare när det gäller detta.
            Vi tycker inte att det är orimligt. Public service är i dag demokratiskt
            styrt genom de uppdrag som vi ger i sändningstillstånden.
          </note>
          <note type="speaker">
            Anf. 40 LAWEN REDAR (S) replik:
          </note>
          <note>
            Fru talman! Jag önskar såklart Roland Utbult, som är en stor
            vän av public service, stort lycka till på Kristdemokraternas
            partistämma. Framför allt ser Roland Utbult värdet av svensk medie-
            och kulturproduktion inom ramen för public service. I relation
            till de motioner som förmodligen kommer att dyka upp hoppas jag
            verkligen att stämman lyssnar på det Roland Utbult har att säga.
          </note>
          <note>
            Styrningen av public servic e s programinnehåll är nog ytterst
            känslig för mig och mitt parti. Ska man börja diktera vad som
            ska få finnas kvar måste man nämligen också diktera vad som ska
            bort. Den balansgången blir alldeles för långtgående vad gäller
            public service-bolagens egna upp ­ drag och egna sätt att nå ut
            till den breda allmänheten. Det kräver profes ­ sion. Det kräver
            kunskap om hur public service ska vara relevanta och skapa den
            oerhörda trovärdighet som de för närvarande har.
          </note>
          <note>
            Jag menar att den inriktning som mediepolitiken fortsatt ska
            ha är att stärka inhemska aktörer, vare sig de är kommersiella
            eller om det är public service, men inte med detaljstyrning. Vi
            ska ge dem långsiktiga och rimliga förutsättningar för att kunna
            genomföra det uppdraget.
          </note>
          <note type="speaker">
            Anf. 41 VASILIKI TSOUPLAKI (V) replik:
          </note>
          <note>
            Fru talman! Jag uppfattar att Lawen Redar och jag i mångt och
            mycket delar synen på public service och kulturpolitiken i stort.
            Men när det gäller frågan om förhandsprövning har vi lite olika
            åsikter här i dag. Jag säger ”här i dag” för vi hade inte det
            tidigare. Då hade vi samma åsikt om hur förhandsprövningen skulle
            gå till. Det är därför jag väljer att begära replik i dag.
          </note>
          <note>
            Lawen Redar lyfter upp mitt inlägg där jag talade om konstitutionsutskottets
            yttrande. Det yttrande som jag hänvisade till var det som gjordes
            vid det förra införandet av förhandsprövningsmodellen. Då var
            Socialdemokraterna mycket kritiska till att göra de förändringar
            som man föreslår i dag.
          </note>
          <note>
            Socialdemokraterna och även Miljöpartiet var då tydliga i sitt
            yttrande från konstitutionsutskottet att de kunde godkänna förhandsprövningen
            ur yttrandefrihetsgrundlagens hänseende eftersom det var bolagen
            själva och ingen annan som skulle anmäla nya tjänster. Bolagen
            skulle avgöra om något skulle prövas eller inte. Det var detta
            som gjorde att KU och den borgerliga regeringen vid det tillfället
            sa att modellen för förhandsprövning kunde godkänna s . Som jag
            ser det har inget förändrats i sak sedan dess.
          </note>
          <note>
            Min fundering är därför: Varför har Socialdemokraterna ändrat
            posi ­ tion sedan kommittéarbetet och den förra behandlingen i
            konstitutionsut ­ skottet genomfördes? Vad har egentligen förändrats?
          </note>
          <note>
            Lawen Redar nämner att det handlar om att titta på tekniker och
            metoder, inte innehåll. Jag ser att detta kommer att bli väldigt
            svårt att göra. Det som ligger bakom kritiken av modellen är just
            innehållsfrågor. Jag återkommer lite mer om det i min nästa replik.
          </note>
          <note type="speaker">
            Anf. 42 LAWEN REDAR (S) replik:
          </note>
          <note>
            Fru talman! Det som Vasiliki Tsouplaki lyfter fram stämmer. Socialdemokraterna
            är och har varit emot förhandsprövningen. Vi har förstås helt
            andra parlamentariska förutsättningar i dag, och vi har varit
            måna om att värna en bred överenskommelse i det mediepolitiska
            handslaget vad gäller public service.
          </note>
          <note>
            Det finns tre anledningar till att vi tycker att förhandsprövningen
            kan godtas.
          </note>
          <note>
            Den första är att vi vet att det finns ett EU-direktiv som kräver
            att Sverige ska införa en förhandsprövning.
          </note>
          <note>
            Den andra är den breda överenskommelse om mediepolitiken som
            vi tycker tjänar medieförutsättningarna på lång sikt, vilket är
            av vikt.
          </note>
          <note>
            Den tredje handlar om att utformningen av förhandsprövningen
            är väsentligt annorlunda än vad som redogjordes för i själva utredningen.
            Vi har utvidgat kärnuppdraget, vilket Vasiliki Tsouplaki känner
            till. Det gör att den del av förhandsprövningen som aktualiseras
            enbart handlar om nya tjänster av större betydelse eller väsentliga
            ändringar av befintliga verksamheter inom ramen för den kompletterande
            verksamheten. Vi har känt oss trygga med denna slutsats.
          </note>
          <note>
            Vi har också noterat att Myndigheten för press, radio och tv
            liksom KU har intygat att man inte ser någon risk med innehållsprövning.
            Det är också ett skäl till att vi har landat i denna slutsats.
          </note>
          <note>
            Vi tror att det är viktigt att de kommersiella aktörerna har
            en god dialog med public service-bolagen och att de har det på
            de områden där det finns konkurrensförutsättningar.
          </note>
          <note type="speaker">
            Anf. 43 VASILIKI TSOUPLAKI (V) replik:
          </note>
          <note>
            Fru talman! Om man kikar lite närmare på den tidigare kritiken
            mot nya tjänster hos public service kan man se att det exempelvis
            har handlat om att man anser att vissa av musikkanalerna på Sveriges
            radio spelar för mycket popmusik. Det är tydligt att det har handlat
            om en innehållskritik, inte att man har en playapp där man kan
            spela upp popmusiken utan man har tittat på just innehållet. Det
            har funnits kritik mot SVT Nyheters nyhetsapp. Det är inte själva
            metoden eller tekniken, att man har en app i sin telefon, som
            kritiken har gällt, utan att det har handlat om nyhetsrapportering
            i textform.
          </note>
          <note>
            Det är denna kritik som har fått partier här i kammaren att vilja
            föra fram krav på att fler aktörer och de kommersiella medierna
            ska få anmäla tjänster till förhandsprövning. Det hela bygger
            på just detta. Det är därför flera av de borgerliga partierna
            reserverade sig förra gången konstitutionsutskottet hade frågan
            uppe. Det är också detta som har drivit fram denna förändring.
          </note>
          <note>
            Det är väldigt bra att regeringen har gjort den här utvidgningen.
            Färre tjänster kan nu komma i åtanke för en prövning. Men det
            är själva principen om att andra aktörer ska tycka till om public
            services verksamhet som vi är kritiska mot. Vi menar att det stör
            oberoendet och går emot vad yttrandefrihetsgrundlagen säger. Vår
            kritik handlar om principen.
          </note>
          <note>
            Jag har mycket svårt att se att man kan titta på tekniker och
            metoder och bedöma konkurrensförutsättningar gentemot de privata
            aktörerna om man inte också tittar på vad tjänsterna innehåller
            och erbjuder. Vi talar inte om teknikbolag utan om mediebolag
            som man ska mäta konkurrensen gentemot.
          </note>
          <note>
            Detta är vår invändning, och jag hade hoppats att också Socialdemokraterna
            skulle hålla fast vid den.
          </note>
          <note type="speaker">
            Anf. 44 LAWEN REDAR (S) replik:
          </note>
          <note>
            Fru talman! Det kommer nog att vara så att de som anmäler dessa
            tjänster på grund av innehållet blir förvånade över att deras
            prövningar inte går vidare. Myndigheten för press, radio och tv
            menar att det i propositionen tydligt fram g år vad det egentligen
            handlar om, nämligen tjänster av större betydelse. Det gäller
            då nya tjänster. Det handlar även om väsentliga ändringar av befintliga
            verksamheter inom ramen för den kompletterande verksamheten. Det
            är detta som innefattar det som kan påverka konkurrensförutsättningarna
            på mediemarknaden, inte innehållsuppdraget.
          </note>
          <note>
            Detta är också orsaken till att vi låter public service-bolagen
            få bedriva tjänsten under tolv månader. Myndigheten för press,
            radio och tv får då bedöma om anmälningarna avser just detta och
            inte innehållet. Sedan får man jobba vidare med själva förhandsprövningsprocessen.
          </note>
          <note>
            Vi känner oss alltså trygga med att både konstitutionsutskottet
            och Myndigheten för press, radio och tv har konstaterat att de
            inte ser några hinder med förslag som detta. De ser heller inga
            risker för att det blir en innehållsprövning. Vi kommer förmodligen
            i praxis att se att alla de som anmäler någon form av innehåll
            kommer att bli ytterst besvikna, eftersom frågan inte avser det.
          </note>
          <note type="speaker">
            Anf. 45 ANNA SIBINSKA (MP):
          </note>
          <note>
            Fru talman! Hur formar vi vår bild av verkligheten? Var söker
            vi information? Är det i morgontidningen vid frukostbordet eller
            i mobilen på väg till jobbet? Kanske via en länk i sociala medier,
            webbradio eller tv? Dagligen möts vi av allehanda budskap och
            omges av mer information än någonsin tidigare. Digitaliseringen
            och globaliseringen har omformat medielandskapet. De har luckrat
            upp gränserna mellan traditionella medieformer och skapat fantastiska
            möjligheter att nå publiken.
          </note>
          <note>
            Det har aldrig varit så enkelt för människor att söka sig till
            det som de är intresserade av, på de plattformar och vid de tidpunkter
            som de är intresserade av. För hela mediebranschen innebär det
            stora möjligheter och utmaningar, framför allt på lokal nivå.
            Det är vi alla medvetna om. Det är oerhört viktigt för demokratin
            att alla människor, oavsett var i landet de bor, ska ha tillgång
            till allsidig nyhetsförmedling av hög kvalitet. På så sätt kan
            var och en självständigt bilda sig en uppfattning om samhället
            utifrån fakta och kunskap.
          </note>
          <note>
            Det offentliga samtalet kräver gemensamma fysiska platser och
            media ­ la öppna arenor där människor från olika delar av samhället,
            med olika erfarenheter och bakgrunder, kan mötas och få större
            förståelse för var ­ andra och varandras åsikter. Vi vidgar vår
            filterbubbla och blir mer nyfikna på varandra. Det är uppenbart
            att medierna är avgörande för att demokratin ska hållas levande.
          </note>
          <note>
            Vi i Miljöpartiet anser att Sverige i dag har en fungerande kombination
            av en stark public service och en mängd av livskraftiga privata
            medier. Vår uppgift är att skapa goda förutsättningar för denna
            levande mediemarknad att fortsätta utvecklas.
          </note>
          <note>
            Det är av stor betydelse för de tre public service-bolagen –
            Sveriges Radio, Sveriges Television och Utbildningsradion – och
            för allmänhetens förtroende att det finns en bred politisk enighet
            kring verksamhetens centrala uppdrag.
          </note>
          <note>
            En majoritet i utskottet vill, liksom den utredning som ligger
            till grund för förslaget, att public service-villkoren anpassas
            till ett nytt, digitalt me ­ diesamhälle och tar hänsyn till vår
            förändrade mediekonsumtion. Det åstadkommer vi genom att bredda
            kärnverksamheten till att även omfatta programverksamhet på egna
            plattformar på internet. Regeringen vill inte begränsa programföretagens
            användning av externa plattformar, som so ­ ciala medier och globala
            distributionsplattformar. Det är viktigt att finnas med sitt utbud
            där publiken finns, men det ska alltid göras en konsekvens ­ analys
            för företagens oberoende och allmänhetens förtroende.
          </note>
          <note>
            Fru talman! Det är min absoluta övertygelse att betydelsen av
            public service är större än någonsin. När polariseringen och fragmentiseringen
            i samhället ökar är det oerhört viktigt för demokratin att vi
            har professio ­ nella medier, journalistisk granskning och medier
            som har inskrivet i sitt uppdrag att de ska stå för opartiskhet
            och saklighet. Jag ser med oro på vad som händer i flera europeiska
            länder där de styrande försöker ta makten över public service
            och påverka inriktningen.
          </note>
          <note>
            Det som händer på hemmaplan gör mig också oroad. Både moderater
            och kristdemokrater har på senare tid börjat ifrågasätta public
            service-uppdraget och dess omfattning. Om public service blir
            för smal når man bara dem som är särskilt intresserade av politik
            och samhälle – i klartext: dem som är resursstarka. För att nå
            bredare måste man ha en del populära program som får människor
            att på ett naturligt sätt söka sig till en public service-kanal
            eller -app. Då hittar man också till innehåll och utbud som är
            mer demokratiskt centralt.
          </note>
          <note>
            Public service har en bra balans mellan smalt och brett och behåller
            därmed med rätta sin särställning. Det breda innehållsuppdraget
            ligger fast i propositionen, just för att kunna attrahera så stor
            publik som möjligt. Att spegla hela landet och variationen i befolkningen
            är också viktigt för både sammanhållningen och demokratin. Som
            tittare eller lyssnare i vårt avlånga land ska du kunna känna
            igen dig och få ett personligt värde.
          </note>
          <note>
            Fru talman! Demokratiuppdraget och folkbildningsuppdraget går
            hand i hand. I dagens informationsflöde blandas korrekta fakta
            med reklam, politiska budskap, dolda avsändare och algoritmer.
            Vi måste lära oss att analysera, tolka och bedöma vad som är sant
            och rimligt och vad som är desinformation och propaganda. Vi måste
            skaffa oss kunskaper om hur medier, plattformar och nätverk fungerar.
            Den som saknar förmåga att särskilja sant från falskt, eller inte
            kan sätta information i rätt sammanhang, får svårare att bygga
            solid kunskap.
          </note>
          <note>
            Public service har ett ansvar att stärka människors medie- och
            infor ­ mationskunnighet. I propositionen betonas Utbildningsradions
            särskilda ansvar för att producera utbildnings- och folkbildningsprogram
            som rör just medie- och informationskunnighet. Utbildningsradion
            har möjlighet att motverka kunskapsklyftor samt vara en oberoende
            och trovärdig källa i en tid av ökad polarisering i samhället.
            Då kan vi bygga vår demokrati starkare.
          </note>
          <note>
            För Miljöpartiets räkning yrkar jag bifall till propositionen
            och avslag på alla reservationer.
          </note>
          <note type="speaker">
            Anf. 46 Kultur- och demokratiminister AMANDA LIND (MP):
          </note>
          <note>
            Fru talman! För att vår demokrati ska kunna fungera på ett bra
            sätt behövs en mångfald av starka och oberoende medier i hela
            landet. Alla människor, oavsett var de bor, ska ha tillgång till
            ett allsidigt utbud av journalistik som kan skildra, fördjupa
            och förklara skeenden och händelser i vårt samhälle, både här
            hemma och i vår omvärld.
          </note>
          <note>
            Medan vi i denna kammare nu diskuterar public service pågår krig
            och konflikter runt om i världen. I världens olika oroshärdar
            pågår övergrepp och förtryck mot människor i en omfattning som
            vi här i Sverige knappt ens kan föreställa oss. Det här engagerar
            oss. Vi vill veta vad som händer. Men vi behöver inte vara där.
            Det finns de som är där i vårt ställe. Modiga journalister tar
            sig till oroshärdarna och berättar för övriga världen vad som
            pågår. Vi andra läser tidningen, ser på tv och lyssnar på radio.
            Personer med särskilda kunskaper förklarar och sätter händelserna
            i sammanhang. Utifrån mediernas rapportering får vi en inblick
            i oroshärdarna och en hjälp med att förstå vad som händer.
          </note>
          <note>
            Men krigets första offer är som bekant ofta sanningen. Propaganda
            och falska nyheter får spridning. Osäkerheten är stor. Många har
            intresse av att sprida falska föreställningar, misstro och osäkerhet.
            Informationsspridning blir en del av krigföringen.
          </note>
          <note>
            Fru talman! Är då slutsatsen att vi ska låsa in oss och sluta
            lyssna? Nej. Sund källkritik och kritiskt analytiskt tänkande
            är inte samma sak som blind misstro mot allt. Är slutsatsen att
            vi ska ha färre medier och färre professionella journalister?
            Nej, absolut inte. Slutsatsen är att oberoende journalistik aldrig
            har varit viktigare.
          </note>
          <note>
            Fru talman! En väl fungerande demokrati förutsätter att medborgarna
            har möjlighet att fatta informerade beslut. Det handlar om att
            var och en utifrån fakta och kunskap ska ha möjlighet att bilda
            sig en uppfattning om världen och de villkor som vi människor
            lever under. För detta spelar medierna i vårt samhälle en viktig
            roll.
          </note>
          <note>
            Men inga enskilda medier kan göra anspråk på att ensamma kunna
            förmedla en heltäckande bild av verkligheten med alla dess nyanser
            och skiftningar. Världen är som bekant komplex, och det kommer
            alltid att behöva göras ett urval av ämnen och perspektiv. Därför
            är den mediala mångfalden så viktig. Public service och de kommersiella
            medierna måste kunna stå starka sida vid sida. Forskning visar
            dessutom att en stark public service i kombination med en livskraftig
            kommersiell mediemarknad går hand i hand med starka demokratier.
          </note>
          <note>
            För de kommersiella mediernas del har regeringen stärkt press-
            och mediestödet, sänkt momsen på digitala tidningar och skapat
            bättre villkor för kommersiell radio. Det är en aktiv och offensiv
            mediepolitik. Men även public service måste ha goda förutsättningar,
            och det är vad denna proposition handlar om. Public service ska,
            med utgångspunkt i sitt oberoende, ha en modern reglering som
            går i takt med sin tid och som möjliggör ett brett utbud som speglar
            hela Sverige och som finns där publiken i dag finns.
          </note>
          <note>
            Fru talman! Den parlamentariska public service-kommittén konstaterade
            att public service är en kollektiv demokratisk nyttighet som har
            ett demokratiskt värde för hela samhället. Den här gemensamma
            formulering ­ en är en spegling av det utmärkta arbete som kommittén
            har utfört. I de flesta delar har kommittén lyckats lämna sina
            förslag näst intill i enighet. Jag menar att det är mycket positivt
            att det går att uppnå bred uppslutning i centrala mediepolitiska
            frågor. Det är en erfarenhet som förhoppningsvis kan förvaltas
            för framtiden.
          </note>
          <note>
            Regeringens utgångspunkt är i enlighet med kommittén att det
            breda innehållsuppdraget ska ligga fast. Ett brett utbud av nyheter,
            kultur, utbildningsprogram, barnprogram, underhållning, program
            för våra nationella minoriteter och mycket mer är centralt för
            att public service ska kunna vara en angelägenhet för alla i hela
            vårt land.
          </note>
          <note>
            Ett fantastiskt utbud gör ingen större nytta om människor inte
            kan ta del av det. Den reglering vi har i dag är skapad utifrån
            den logik som gäller för det traditionella sättet att titta på
            tv och lyssna på radio, en reglering som utgår från att människor
            tar del av linjära tablålagda sändningar i marknätet. Men det
            kommer inte som någon överraskning för någon – detta har också
            redan nämnts av flera talare här i kammaren – att människor i
            dag tar del av det mediala utbudet på helt andra sätt: via mobiler,
            surfplattor, datorer och annan webbansluten utrustning. Det är
            på de internetbaserade plattformarna som publiken ökar, och det
            är också till stor del där den unga publiken finns.
          </note>
          <note>
            Fru talman! Det finns skäl att tro att den här utvecklingen kommer
            att fortsätta i allt högre takt. Det är en fantastisk utveckling
            som ger helt nya möjligheter för människor att ta del av utbudet
            på det sätt som passar dem. Det vi ser växa fram är en demokratisering
            och en informationsrevolution som vi förstås ska ta till vara
            på bästa sätt.
          </note>
          <note>
            Då måste vi ha en reglering för public service som går i takt
            med sin tid. I propositionen tas därför flera viktiga steg i den
            riktningen. Det utbud som finns på public services egna plattformar
            på nätet kommer från 2020 att ingå i den verksamhet som räknas
            som företagens kärnverksamhet.
          </note>
          <note>
            Det innebär att vi nu äntligen slår fast att public services
            playtjänster på nätet tillhör de t grundläggande uppdraget. Det
            stärker public services ställning i den digitala miljön. Men mer
            behöver göras. På sikt behövs en helt teknikneutral reglering,
            och en grundlagsutredning tittar på hur det ska bli möjligt. Regeringens
            ambition är att en mer teknikneutral reglering som möjliggör uppdrag
            och också uppföljning i onlinemiljö kan komma på plats inför år
            2023.
          </note>
          <note>
            Public service ska även kunna förmedla sitt utbud på externa
            plattformar. Men det får inte ske utan gräns, och det får inte
            ske utan eftertanke. En alltför expansiv spridning av det mediala
            utbudet utgör risker att det skulle kunna påverka public services
            oberoende om den för sin distribution skulle göra sig alltför
            beroende av de globala jätteföretagen, som inte har någon som
            helst ansvarskänsla för demokratiska värden som vi, företrädare
            för riksdag och regering, har att förvalta.
          </note>
          <note>
            Det finns samtidigt ett viktigt demokratiskt värde i att public
            services utbud ska finnas enkelt tillgängligt för publiken där
            publiken finns. Vi fastslår nu att public service får använda
            externa plattformar så att publiken kan hitta till utbudet. Men
            det ska användas med eftertanke, och renodlade sociala medier
            ska användas med försiktighet.
          </note>
          <note>
            Fru talman! En politik som syftar till att stimulera starka,
            ansvarstagande och oberoende medier i hela landet behöver också
            ta hänsyn till balansen på mediemarknaden. Det handlar om att
            skapa förutsättningar för en mediemångfald i hela landet där public
            service kan verka sida vid sida med starka kommersiella medier.
          </note>
          <note>
            De senaste årens medieutveckling har inneburit stora utmaningar
            för många av landets tidningar framför allt på lokal nivå. På
            allt fler platser runt om i landet har det uppstått så kallade
            vita fläckar, områden som helt eller delvis saknar journalistisk
            bevakning. Det är i förlängningen ett allvarligt demokratiproblem.
          </note>
          <note>
            I propositionen finns därför förslag om att Sveriges Radio och
            Sveriges Television ska stärka sin nyhetsbevakning i svagt bevakade
            områden men att SR och SVT också ska ta ansvar för en mångfald
            av nyhetsmedier i hela landet så att de kan värnas. Därför ska
            SR och SVT i sin dagliga verksamhet mer aktivt ta hänsyn till
            de kommersiella nyhetsmediernas konkurrensförutsättningar.
          </note>
          <note>
            Public service ska självklart inte underminera de kommersiella
            mediernas affärsmässiga bärkraft. Men jag vill vara tydlig med
            att det går åt båda hållen. Även public services närvaro främjar
            journalistiken, stärker nyhetsintresset och stimulerar kvalitetsutvecklingen
            i journalistiken. Mer journalistik föder mer journalistik, och
            mångfalden av olika medier stärker journalistiken som institution.
          </note>
          <note>
            Fru talman! Systemet med förhandsprövning innebär att nya tjänster
            av större betydelse ska anmälas för prövning utifrån deras förenlighet
            med public service-uppdraget och deras påverkan på mediemarknaden.
            Det här systemet har funnits i tio år, men ändå har aldrig någon
            tjänst anmälts för prövning.
          </note>
          <note>
            Nu gör vi vissa systemförändringar för att stärka systemets legitimitet.
            För det första kommer andra aktörer än public service-företagen
            själva att kunna anmäla nya tjänster för prövning. För det andra
            kommer prövningsområdet att begränsas på så sätt att public services
            kärnverksamhet undantas från prövning.
          </note>
          <note>
            Det ger public service ett stort manöverutrymme som förhoppningsvis
            kan förvaltas väl. Det är en frihet under ansvar. Samtidigt får
            fler aktörer mer att säga till om i frågan om huruvida public
            service utvecklas utanför sina ramar och därmed påverkar den övriga
            mediemarknaden alltför mycket.
          </note>
          <note>
            En fråga som ännu inte fått sin lösning är den om vem som vid
            en förhandsprövning ska fatta det slutliga beslutet om en ny tjänst
            av större betydelse ska godkännas. I dag är det, som flera här
            har påpekat, regeringen som precis som tidigare utifrån myndighetens
            prövning fattar detta beslut. Det är en ordning som inte är optimal.
            Regeringen delar därmed riksdagens uppfattning att detta beslutsmandat
            behöver flyttas.
          </note>
          <note>
            Vart det ska ta vägen är ännu en öppen fråga. Min ambition är
            glasklar. Det f år aldrig råda några tvivel om att politiken håller
            sig på behörigt avstånd från mediernas verksamhet. Vi får återkomma
            i frågan. Jag vill ändå klargöra att regeringen med skyndsamhet
            kommer att tillsätta en utredning så att frågan kan få sin lösning
            redan under mandatperioden.
          </note>
          <note>
            Fru talman! En viktig utgångspunkt för kommitténs arbete och
            likafullt för regeringen har varit ambitionen om att värna och
            stärka public services oberoende. I bred enighet har regering
            och riksdag lyckats åstadkomma detta i flera steg. Oberoendet
            för förvaltningsstiftelsen har stärkts. Vi har en stabil, långsiktigt
            hållbar finansiering. Vi har ännu lite längre sändningsperioder
            under vilka public service ska kunna verka i frihet.
          </note>
          <note>
            Att värna mediernas oberoende är avgörande. Vi lever i en tid
            då allt fler makthavare försöker tämja medierna för sina egna
            maktpolitiska syft ­ en. På olika sätt försöker man strama åt
            det fria ordet och ta kontroll över medierna. Man hetsar mot medierna
            och kanske till och med mot enskilda journalister. Det är en mycket
            viktig demokratifråga. Tystnar medierna tystnar vår demokrati.
          </note>
          <note>
            I Sverige står vi väl rustade. Här kan medierna rapportera utan
            risk för repressalier från politiska makthavare. Här finns en
            väl fungerande pressfrihet, starka tryck- och yttrandefrihetsgrundlagar
            och en kultur i vilket det fria ordet är högt aktat.
          </note>
          <note>
            Men inte heller vi är vaccinerade mot ett hårdare klimat. Hot
            mot journalister är en realitet. Som en följd av det riskerar
            rädsla och självcensur att inträda. Även hets och hat mot medier
            förklätt till en påstått legitim form av mediekritik är en fara
            för medierna som demokratisk institution.
          </note>
          <note>
            Det ständig a politiskt motiverade krypskyttet mot medierna är
            som små doser arsenik. Med tiden förgiftar de samhällsklimatet.
            Som en kon ­ sekvens riskerar förtroendet för den kunskap som
            medierna förmedlar att eroderas. Sanning och kunskap riskerar
            att relativiseras och urholkas.
          </note>
          <note>
            Fru talman! Varje demokratiskt sinnad politiker bör respektera
            att journalisterna spelar en viktig roll i vår demokrati. Varje
            demokratiskt sinnad politiker bör hålla sig för god för att underminera
            journalisternas verksamhet genom att smutskasta dem. Varje demokratiskt
            sinnad politiker måste respektera det fria ordet och inse att
            det är journalisterna som granskar makten och inte tvärtom.
          </note>
          <note>
            Medierna är inte nationens eller folkets fiende. Medierna och
            den fria journalistiken är demokratins nära vän, följeslagare
            och absoluta förutsättning. I dag fattar vi beslut om public services
            villkor för de kommande åren. Låt oss känna tillförsikt i att
            när vi väl går till beslut innebär det en insats för mer oberoende
            journalistik i hela landet. Det är bra för Sverige, och det är
            bra för vår demokrati.
          </note>
          <note>
            (Applåder)
          </note>
          <note>
            I detta anförande instämde Anna Sibinska (MP) och Azadeh Rojhan
            Gustafsson (S).
          </note>
          <note type="speaker">
            Anf. 47 LOTTA FINSTORP (M) replik:
          </note>
          <note>
            Fru talman! Tack, ministern! Vi uppskattar att ministern är med
            i debatten. Det hör jag från alla håll här.
          </note>
          <note>
            Ministern tog upp förhandsgranskningsprocessen. Det är sannolikt
            att det blir ett tillkännagivande i dag till regeringen om att
            sista beslutande instans inte ska vara regeringen. Det finns i
            propositionen tankar och tveksamheter kring det system där regeringen
            har yttersta beslutanderätt.
          </note>
          <note>
            Det brinner lite i knutarna att få någonting annat på plats.
            Hur ser tidsperspektivet ut? Hur tänker regeringen i den här frågan
            utifrån det perspek ­ tivet? Det är väl sannolikt att det i dag
            kommer att beslutas ett tillkännagivande.
          </note>
          <note>
            Det är 24 reservationer till betänkandet. Det i sig är intressant.
            Det säger ganska mycket om att det finns tankar både framåt och
            i nuläge. Myck ­ et handlar om partiskhet eller opartiskhet, beroende
            och oberoende medier, och så vidare, som är så oerhört viktigt.
          </note>
          <note>
            Jag har en fråga där. Det handlar om att public service ska finnas
            i svagt bevakade områden i Sverige, något som också ministern
            tog upp. Samti ­ digt ska man värna högkvalitativ nyhetsbevakning
            från kommersiella medier.
          </note>
          <note>
            Vi ser redan nu att mediestödet äts upp. Det finns ett stort
            behöv där ute. Man klarar inte sin ekonomi utifrån att reklamintäkterna
            har minskat, abonnemangsintäkterna har minskat och så vidare.
            Hur tänker ministern kring detta? Hur ska balansen kunna göras?
          </note>
          <note>
            Den frågeställningen har kommit från både höger och vänster här
            inne i kammaren i dag. Vi förstår inte riktigt hur detta ska ske.
            Utveckla gärna lite grann hur man kan tänka sig det i det fallet.
          </note>
          <note type="speaker">
            Anf. 48 Kultur- och demokratiminister AMANDA LIND (MP) replik:
          </note>
          <note>
            Fru talman! För att börja med förhandsprövningen, som Lotta Finstorp
            lyfte fram, nämnde jag i mitt anförande att vi i propositionen
            konstaterar att det är ett problem om det över huvud taget kan
            finnas en risk för att det på något sätt uppfattas som en politisk
            styrning av innehållet. Det är ju inte det som förhandsprövningen
            syftar till att granska.
          </note>
          <note>
            Där avser jag och regeringen att återkomma så snart som möjligt
            så att vi skyndsamt under mandatperioden också kan tillsätta en
            utredning, få på bordet den information som det tidigare arbetet
            inte kunde lägga fram och så snabbt som möjligt komma till klarhet
            i den här frågan. Det gläder mig att det är ett enigt kulturutskott
            som har markerat detta. Vi är överens i den frågan.
          </note>
          <note>
            I grunden är det inte märkligt att vi diskuterar de här grannlaga
            mediefrågorna. Däremot ser jag inte att det är vad public service
            gör som är grunden till att den stora mediepolitiska diskussionen
            nu har satts igång. Det är en enorm föränderlighet på mediemarknaden
            just nu. Vi ser de stora globala distributionsjättarna ta alltmer
            plats och annonsintäkter, vilket i grunden är det stora problemet
            för tidningarna runt om i landet. Man saknar möjligheten att få
            in lika mycket i reklamintäkter som tidigare.
          </note>
          <note>
            Med det sagt är det avgörande för mig att vi har en balans på
            mediemarknaden. Det är därför regeringen har en väldigt offensiv
            mediepolitik och har lagt om mediesystemet. Vi har skjutit till
            pengar i budgeten och ökat mediestödet för de kommersiella medierna.
            Vi måste följa den här utvecklingen fortsatt noggrant och se till
            att vi, som vi nu gör i propositio ­ nen, värnar en stark oberoende
            public service. Vi ska också på olika sätt säkerställa att vi
            kan ha en livskraftig kommersiell mediemarknad. Då menar jag att
            det är rimligt att public service också tar sitt ansvar, vilket
            vi betonar i propositionen.
          </note>
          <note type="speaker">
            Anf. 49 LOTTA FINSTORP (M) replik:
          </note>
          <note>
            Fru talman! Det är oerhört viktigt att hela tiden ha kontroll
            över den balansen så att det inte blir slagsida. När det handlar
            om lokala medier kommer i annat fall de svagt bevakade områdena
            att tappa ytterligare.
          </note>
          <note>
            Jag skulle vilja använda min andra omgång till att prata om tillgodoräknande
            av verksamhet i tråd. Bolagen kan ju tillgodoräkna sig verksamhet
            på de egna digitala plattformarna i förhållande till sina sändningstillstånd.
            I dag råder det enligt grundlagen etableringsfrihet och censurförbud
            i tråd. Det innebär att grundlagen förhindrar staten såväl att
            ge programföretagen tillstånd som att granska den verksamhet som
            sker online.
          </note>
          <note>
            Det som är det stora problemet i det är ju att man inte kan granska
            det som kommer på den verksamheten. I propositionen finns förslag
            på att man ska kunna granska verksamheten i tråd, men det vi säger
            från moderat håll är att vi väntar på en grundlagsändring. Innan
            dess vill inte vi att det här ska gå att göra.
          </note>
          <note>
            Utifrån att vi alla pratar om en oberoende public service undrar
            jag varför regeringen anser att det är legitimt att viss verksamhet
            inte ska kunna granskas . Utifrån det beslut som kommer att fattas
            kommer ju inte all verksamhet att kunna granskas.
          </note>
          <note type="speaker">
            Anf. 50 Kultur- och demokratiminister AMANDA LIND (MP) replik:
          </note>
          <note>
            Fru talman! Public service-företagen har ju redan i dag ett utbud
            på de digitala plattformarna. All verksamhet ska kunna granskas.
            Det är precis därför vi har en grundlagskommitté som just nu tittar
            på hur det här ska kunna regleras på ett klokt och bra sätt. Kommittén
            kommer att återkomma med sitt förslag kommande år.
          </note>
          <note>
            Det vi säger i propositionen är att man för att uppfylla sitt
            uppdrag i huvudsak ska uppfylla det via marknätet. Då kan man
            också göra ett visst tillgodoräknande av den omfattande verksamhet
            man har digitalt. Det är inte orimligt, men det ställer precis
            som i dag höga krav på public service-företagen att de etiska
            system som man har gällande sändningarna i marknätet och programverksamheten
            där självklart också ska gälla för det som man lägger ut på nätet.
          </note>
          <note>
            Återigen: Vi måste ändra det här systemet, och det är precis
            därför vi har en utredning som tittar på det.
          </note>
          <note type="speaker">
            Anf. 51 ANGELIKA BENGTSSON (SD) replik:
          </note>
          <note>
            Fru talman! Hela utskottet, inklusive kulturministerns partikamrat
            här i riksdagen, ger bakläxa på just förhandsprövningen. Jag nämnde
            det väldigt mycket i mitt anförande.
          </note>
          <note>
            De ändringar som föreslås i propositionen säkerställer inte att
            reger ­ ingen inte blir sista instans vid en förhandsprövning.
            Det är just den här delen som jag vill ställa en fråga till kulturministern
            om: Vilken syn har hon på förhandsprövningen utifrån perspektivet
            att det är hon själv som sitter på makten över vilka nya tjänster
            som SVT, SR och UR ska få lov att lansera? Anser ministern att
            de ändringar som hon föreslår i proposi ­ tionen, nämligen kortare
            prövotid och att tredje part ska kunna anmäla nya tjänster, är
            tillräckliga för att förlänga ett principiellt armlängds avstånd
            mellan politiken och innehållet i medier?
          </note>
          <note>
            Jag har en ytterligare fråga, och det är om ministern ser den
            kritik som riktas mot public service och vad hon anser om den.
          </note>
          <note type="speaker">
            Anf. 52 Kultur- och demokratiminister AMANDA LIND (MP) replik:
          </note>
          <note>
            Fru talman! Precis s om remissinstanserna ser regeringen problem
            med det nuvarande systemet med förhandsprövningen, det vill säga
            att även om förslaget kommer från myndigheten är det alltså regeringen
            som fattar det slutliga beslutet. Även om det inte ska handla
            om att gå in i innehåll kan det ändå uppfattas som att man från
            politikens sida är inne där man inte ska vara, och precis som
            det eniga kulturutskottet står bakom avser vi att utreda detta
            så skyndsamt som möjligt.
          </note>
          <note>
            Med de övriga justeringarna i förhandsprövningen hoppas jag att
            vi nu har hittat en bra balans och ett system som både ger public
            service-företagen den frihet de behöver och skapar en legitimitet
            gentemot till exempel de övriga kommersiella aktörerna.
          </note>
          <note>
            Debattens vågor går höga om public service. Jag tittar på vad
            Granskningsnämnden har redovisat. Granskningsnämnden har ett uppdrag
            att granska att public service-företagen håller sig inom det uppdrag
            de har: De ska granska saklighet och opartiskhet.
          </note>
          <note>
            Jag kan konstatera att av de beslut som har tagits av Granskningsnämnden
            är det ytterst få fällningar som handlar om just saklighets- och
            opartiskhetsuppdraget under ett ganska stort antal år och väldigt
            många timmars sändning.
          </note>
          <note>
            Min fråga är: Hur ser riksdagsledamoten Angelika Bengtsson på
            det faktum att det är ytterst få program och inslag som har fällts?
            Vad säger dessa fakta i relation till den debatt med mycket höga
            tonlägen som förs bland annat från sverigedemokratiska företrädare?
          </note>
          <note type="speaker">
            Anf. 53 ANGELIKA BENGTSSON (SD) replik:
          </note>
          <note>
            Fru talman! Tack, kulturministern, för frågorna och för svaren
            på mina egna frågor !
          </note>
          <note>
            När det gäller Granskningsnämnden är det intressant. Precis som
            jag nämnde i mitt anförande finns det en diskrepans mellan vad
            Granskningsnämnden tittar på och vad folket, medborgarna, tror
            att Granskningsnämnden tittar på. Timbro har en rapport om det,
            som jag rekommenderar kulturministern att titta på.
          </note>
          <note>
            Det är just det här som är problemet: Granskningsnämnden tittar
            på det som är kopplat till sändningstillståndet och inte sakfel.
            Det tycker jag är ett problem, och där har vi nämnt förslag på
            hur vi vill att det ska se ut i stället.
          </note>
          <note>
            Det är jättebra att ministern skyndsamt ska utreda förhandsprövningen.
            Men det vore bra att veta när utredningen ska påbörja sitt arbete
            och när ministern tror att utredningen kan ge förslag som säkerställer
            att armlängds avstånd blir längre än vad det är i dag.
          </note>
          <note>
            Slutligen vill jag tacka ministern för att hon var med i den
            här debatten. Det är väldigt bra med tanke på vilken stor debatt
            det finns inom politiken och i samhället kopplat till public service-frågorna.
            Vi pratar alltså om sex år framöver, och det är väldigt lång tid.
          </note>
          <note type="speaker">
            Anf. 54 Kultur- och demokratiminister AMANDA LIND (MP) replik:
          </note>
          <note>
            Fru talman! Först vill jag betona att det är en självklarhet
            att public services verksamhet ska bedrivas sakligt och opartiskt.
            Det är precis därför vi också har Granskningsnämnden. Att antalet
            fällningar för partiskhet och osaklighet är få kanske snarare
            är en indikation på att public service sköter sitt uppdrag ganska
            bra.
          </note>
          <note>
            Jag har tagit del av den rapport som Angelika Bengtsson hänvisar
            till, och jag tycker inte att den säger särskilt mycket om någonting.
            Det visar väl att public service sköter sitt uppdrag bra med tanke
            på att det under lång tid har varit få fällningar och många sändningar.
          </note>
          <note>
            Jag blir bekymrad när man refererar till ett debattklimat eller
            åsikter hos medborgarna utan att se sin egen roll i det hela.
            Hänvisar man till undersökningar och överdriver deras slutsatser
            kanske man bidrar till debatten på ett okonstruktivt sätt. Faktum
            är att public service åtnjuter högt förtroende hos svenska folket
            både jämfört med andra institutioner i vårt samhälle och i relation
            till andra public service-företag i Norden.
          </note>
          <note>
            Jag tycker att vi ska vara stolta över det public service gör.
            Public service ska bedrivas med saklighet och opartiskhet, och
            det finns en granskningsnämnd som ska sköta sitt uppdrag.
          </note>
          <note>
            Sverigedemokraterna hänvisar till att man vill göra förändringar.
            De är okonkreta, och jag tycker att det är viktigt att vi håller
            oss till fakta när vi diskuterar dessa frågor. Där ska Granskningsnämnden
            sköta sitt uppdrag.
          </note>
          <note type="speaker">
            Anf. 55 ROLAND UTBULT (KD) replik:
          </note>
          <note>
            Fru talman! Jag uppfattade ett antal vackra uttryck, som jag
            tyckte om. Tystnar medierna tystnar vår demokrati. Det talades
            om medial mångfald och sida vid sida. Det sista låter nästan som
            en potentiell sångtitel – sida vid sida.
          </note>
          <note>
            Hyser kulturministern någon oro för att public service sväller
            över brädden och går utanför uppdraget så att detta med sida vid
            sida, konkurrensen, hamnar i obalans? Det kan vara fråga om en
            verksamhet som går utanför kärnuppdraget och sväller ut i ett
            stort antal program som jag förstår att ministern vill hålla tillbaka
            så att de inte stör konkurrensen. Hyser ministern någon oro för
            att detta skulle kunna ske?
          </note>
          <note type="speaker">
            Anf. 56 Kultur- och demokratiminister AMANDA LIND (MP) replik:
          </note>
          <note>
            Fru talman! Oro är fel ord. Jag skulle snarare säga att det är
            viktigt att vi säkrar public services ansvar.
          </note>
          <note>
            Det handlar om två saker. Det ena är att vi säkrar ansvaret.
            Vi säger i propositionen att public service självklart har ett
            ansvar när det gäller de kommersiella mediernas förutsättningar,
            till exempel lokalt, att bedriva journalistisk verksamhet. Vi
            säger att man ska ta detta i beaktande.
          </note>
          <note>
            Här vet jag att det förs samtal. Både Sveriges Television och
            Sveriges Radio har samtal med lokala aktörer om hur de ska kunna
            samspela på ett bra sätt. Men det ska ske med sunda konkurrensförhållanden.
            Och jag tror att vi båda delar uppfattningen att det är bra.
          </note>
          <note>
            Sedan är det frågan om public services kärnuppdrag och vad public
            service ska göra. Där står jag, regeringen och Miljöpartiet fast
            vid att det breda uppdraget är viktigt. Alla i Sverige ska känna
            att de berörs av public service. De ska känna att det finns något
            som tilltalar dem. Public service ska spegla förhållandena i hela
            Sverige. Jag tror att vi får en bättre public service, en bättre
            samhällsdebatt och en bättre demokrati av ett brett uppdrag så
            att många kommer i kontakt med public service.
          </note>
          <note>
            Roland Utbult frågade om gränserna, om public service kan svälla
            för mycket. Ja, vi sitter här nu och definierar i sändningstillståndet
            vad public service ska göra. Vi har varit överens i Public service-kommittén
            om det breda uppdraget.
          </note>
          <note>
            Sedan finns förhandsprövningen för att säkerställa att kompletterande
            verksamhet av större betydelse, när man vill prova nya tjänster
            från public service, ska kunna bli föremål för granskning. Det
            syftar till att sätta olika slags yttre ramar för public services
            verksamhet.
          </note>
          <note>
            Jag menar att regeringen i propositionen har hittat en bra balans
            och tagit hänsyn till att vi ska ha en stark och bred public service
            med goda förutsättningar, och den ska vara innovativ. Men vi måste
            också ha olika slags ramar för verksamheten.
          </note>
          <note type="speaker">
            Anf. 57 ROLAND UTBULT (KD) replik:
          </note>
          <note>
            Fru talman! Jag uppskattar att vi tar upp frågan om samspelet
            mellan de lokala medierna så att det fungerar bra. Det ställer
            jag mig verkligen bakom.
          </note>
          <note>
            Nu när vi har kulturministern här vill jag fråga hur ministern
            tänker inför framtiden. Det finns nu ett sändningstillstånd som
            varar sex år, och det kommer att löpa som det är tänkt. Men när
            nu ministern är här undrar jag vilken vision hon har för public
            service framöver. Kan ministern formulera någonting som ger en
            tanke om vad ministern vill framöver? Det skulle vara intressant
            att höra om hon kan sträcka sig ännu lite längre fram än dessa
            sex år.
          </note>
          <note>
            Ministern är högsta ansvarig på regeringssidan, så jag räknar
            med att det finns möjlighet att formulera någonting. Jag vet att
            ministern var inne på frågan om att public service ändå inte ska
            få lov att svälla hur mycket som helst. Man ska kunna hålla balansen,
            sida vid sida, som vi har talat om, med den mediala mångfalden.
            Jag skulle gärna vilja höra ministern formulera en vision för
            public service framöver.
          </note>
          <note type="speaker">
            Anf. 58 Kultur- och demokratiminister AMANDA LIND (MP) replik:
          </note>
          <note>
            Fru talman! Det är smickrande att Roland Utbult vill att jag
            ska formulera en vision för vad som ska stå i kommande sändningstillstånd
            om sex år. Det tänker jag inte drista mig till att göra.
          </note>
          <note>
            Låt mig ta min utgångspunkt i den proposition vi behandlar i
            dag. Jag tycker att flera röster i kammaren lite nedlåtande har
            pratat om att propositionen inte innehåller någonting, att där
            inte finns något nytt. Jag menar att det absolut finns något nytt.
          </note>
          <note>
            Nu tar vi steg för steg fram en mer modern reglering av public
            service. Precis som Roland Utbult konstaterar förändras mediemarknaden
            oerhört snabbt. Därför tror jag att det är svårt för mig, Roland
            Utbult och flera andra i kammaren att sia om hur medielandskapet
            kommer att se ut om sex år. Det jag med stor sannolikhet kan säga
            är att vi alla kommer att behöva ha en hög beredskap för förändringar.
            Jag menar att vi med hjälp av sändningstillståndet ger public
            service-företagen en stor möjlighet att vara innovativa, utvecklas
            i sin tid och finnas nära svenska folket – inte minst digitalt.
            Det handlar om stor frihet under ansvar.
          </note>
          <note>
            Vi ska verkligen avhålla oss från att här i kammaren diskutera
            detaljlösningar och exakt hur public service med sin roll på mediemarknaden
            ska lösa olika frågor. Vi ska i förtroende ge public service dessa
            möjligheter, och frihet under ansvar ska råda så att public service
            kan utveckla sin verksamhet på bästa sätt.
          </note>
          <note>
            Jag vill återigen komma tillbaka till att jag ser det breda uppdraget
            som helt avgörande för att public service ska vara relevant för
            alla i Sverige. Alla i Sverige ska ha tillgång till högkvalitativ
            journalistik, underhållning, kultur och idrott utan att man för
            den skull behöver ha den tjockaste plånboken. Det är principer
            som propositionen vilar på och som jag hoppas att vi kan få bred
            enighet om framåt inför kommande sändningstillstånd.
          </note>
          <note type="speaker">
            Anf. 59 ANNICKA ENGBLOM (M):
          </note>
          <note>
            Fru talman!
          </note>
          <note>
            Sida vid sida, tillsammans hjälps dom åt staten och kapitalet,
            dom sitter i samma båt
          </note>
          <note>
            Det var väl en alldeles utmärkt inspiration från föregående meningsutbyte,
            för det är väl vad det handlar om när vi pratar om public service
            – sida vid sida med kommersiella medieaktörer. Det är alldeles
            utmärkt.
          </note>
          <note>
            Jag vill tacka föregående talare här för intressanta meningsutbyten
            på alla sätt och vis. Jag som är ny i utskottet och mina moderata
            kollegor har under det senaste året fått möjlighet att sätta oss
            in i en intressant och principiellt viktig fråga, nämligen medierna
            och i synnerhet public service som ett uttryck för demokrati.
            Det är ganska komplicerad materia. Det innehåller både teknikaliteter
            och principer men också väldigt mycket åsikter och känslor. Allt
            detta är det viktigt att vi både är lyhörda för och tar med i
            de avvägningar vi gör eftersom politiken också styr ramverket
            för public service-företagen.
          </note>
          <note>
            Det har varit ett nöje att dyka ned i detta med stor nyfikenhet
            och så ­ klart mot bakgrund av den tidigare utredningen från public
            service-kommittén. Från Moderaternas sida har vi fört vidare dess
            synpunkter till följande kulturutskottsbetänkanden vad gäller
            saklighet, opartiskhet, ekono ­ mi och ett antal andra saker –
            bland annat förhandsprövningen, som min värderade kollega Viktor
            Wärnick kommer att djupdyka i här så småning ­ om.
          </note>
          <note>
            Fru talman! Jag gillar public service. Jag är ganska stor konsument
            av public service. Jag är stor konsument av medier över huvud
            taget och går gärna upp en timme tidigare för att gå igenom samtliga
            nyheter, både kommersiella och från public service och både internationella
            och nationella. Jag tycker att det är viktigt med olika speglingar.
          </note>
          <note>
            Jag och Moderaterna tycker att det är viktigt att public service
            har en tydlig uppgift i demokratin. Den ska gå att lita på, både
            vad gäller opartiskhet och faktakoll och som en del av totalförsvaret.
            Om det vore så väl att public service kunde garantera just detta!
          </note>
          <note>
            Jag ska komma tillbaka till detta med saklighet så småningom.
            Men låt mig först uppehålla mig en stund vid det som vi kanske
            ska tala ganska mycket om här. Det är beredskapsuppdraget, för
            vilket public service-företagen har ett särskilt ansvar.
          </note>
          <note>
            I kris och nöd är det viktigt att nå alla människor. Här vill
            jag lyfta fram SVT och radio och då framför allt lokalradio, P4.
            De har ett särskilt uppdrag och särskilt avdelade medel och ingår
            i övningar för att upprätthålla kommunikationen med samtliga medborgare
            i landet. Det är oerhört viktigt att man har denna täckning och
            beredskap.
          </note>
          <note>
            Men i de diskussioner som jag och framför allt Viktor och Lotta
            har fört under ett helt år nu med både public service-företagen
            och de kommersiella aktörerna kan det vara en idé att framöver
            även titta på om vi ska bredda uppdraget ytterligare. Är det bara
            public service-företagen som ska inneha beredskapsuppgiften, eller
            skulle även kommersiella aktörer kunna ta på sig den uppgiften?
            Vi har ställt frågan till flera kommersiella aktörer, och de kan
            mycket väl tänka sig det. Men i så fall är det viktigt eftersom
            det är en beställning från staten att vi bidrar med medel i det
            avseendet, för att upprätthålla en sådan beredskap skulle såklart
            innebära en investering.
          </note>
          <note>
            I det arbete som vi moderater vill igångsätta kommer vi att vända
            på alla stenar. Utskottsordföranden Christer Nylander lyfter fram
            att vi måste titta även på ungdomarnas mediekonsumtion i dag.
            Jag instämmer till fullo med både utskottsordföranden och Lotta
            Finstorp om att det är ett lappande och lagande. Man skapar sig
            ingen helhetsbild, varken av beredskapsuppdraget eller av hur
            unga konsumerar medier i dag, på det sätt som man borde.
          </note>
          <note>
            Något som jag brinner för är tryggheten i samhället vid kris
            och i värsta fall krig. Här är det viktigt att ha i åtanke att
            ungdomar kanske inte alltid tittar på linjär tv. De tittar på
            playtjänster, och det gör de kanske flera dagar eller flera år
            efteråt. Detta behöver man komma åt för att nå ut med kris ­ information
            i tid. Det måste vi också titta på. Jag tycker inte att man lyfter
            upp det tillräckligt i betänkandet, utan det är ett lappande och
            lagande.
          </note>
          <note>
            Fru talman! Jag vill också ta en liten sväng om ekonomin. I och
            med att regeringen bestämde sig för att först ta ekonomin och
            sedan titta på innehållet får den med förlov sagt svälja att vi
            tar upp till diskussion om den idén verkligen är bra och om den
            ekonomiska modell som finns är till fyllest.
          </note>
          <note>
            Med finansiering via skattsedeln blir public service-företagen
            väldigt dominerande ekonomiskt. Är det rimligt ur konkurrenssynpunkt?
            Finns det balans mellan de kommersiella aktörerna och public service-företagen
            på det sätt vi önskar?
          </note>
          <note>
            Från Moderaternas sida har vi framhållit att när man lade ned
            Radiotjänst i Kiruna skulle de 166 miljonerna återgå till skattekollektivet
            för att sänka avgiften. Vi vill också att det ska göras en årlig
            avstämning så att inte ett förmodat överskott byggs på och gör
            public service ännu starkare ekonomiskt i förhållande till de
            kommersiella aktörerna. Det har vi inte fått gehör för på det
            sätt som vi skulle vilja.
          </note>
          <note>
            Jag upplever heller inte i debatten att detta är någonting som
            särskilt bekymrar partierna i regeringen eller på vänsterkanten.
            Det bekymrar oss mycket av den anledningen att det är andras pengar
            och vi måste vara väldigt noggranna med skattebetalarnas pengar.
            Att bara pytsa in nya pengar för att man anser att public service
            måste ha ännu mer medel, som jag utläser av anförandet här att
            Vänsterpartiet gör, anser inte vi är det rätta sättet att angripa
            tillkortakommanden i betänkandet som vi har framför oss.
          </note>
          <note>
            Vi behöver göra en helhetsöversyn av hela mediepolitiken. Om
            inte andra partier vill göra det tillsammans med oss i en parlamentarisk
            utredning tänker vi moderater göra det på egen hand för att veta
            var vi står i god tid före nästa sändningstillståndsperiod.
          </note>
          <note>
            Fru talman! Det finns några saker som har bekymrat Viktor Wärnick
            och mig i de samtal som vi haft med public service-företagen.
            De har också förvånat oss lite grann. Det finns en … jag vill
            inte säga en tondövhet men lite av en oförståelse inför det vi
            framfört när det gäller debatten om ifråga ­ sättandet av saklighet
            och opartiskhet.
          </note>
          <note>
            Vi har också utsatts för närmast en lobbyverksamhet utan dess
            like, måste jag säga utifrån mina många år i riksdagen, där man
            inte lyssnar på vare sig farhågor eller sakliga argument som vi
            försökt lyfta fram utan hela tiden går i försvarsställning.
          </note>
          <note>
            Våra medborgare har högt förtroende för public service, och det
            är viktigt att upprätthålla det. Men det sjunker tyvärr, och det
            gör oss moderater bekymrade. För att upprätthålla hög tillit kan
            våra public service-företag, med de särskilda uppgifter de har
            att i tider av desinformation göra faktakoll och vara garanten
            för saklighet, inte riskera att ifrågasättas på det sätt som faktiskt
            sker i samhällsdebatten. Det får vi inte blunda för. Det är vårt
            yttersta ansvar att inte vifta bort detta utan ta oss an vad det
            grundar sig på.
          </note>
          <note>
            Vad gäller ekonomin har vi hört detta att det är viktigt att
            vi är stora aktörer på mediemarknaden så att vi kan leda medborgarna
            till att titta på sådant som kanske är mindre kommersiellt gångbart.
            Det bekymrar mig också, för det ingår inte heller i uppdraget.
            Public service är otroligt viktigt framför allt som garant för
            sådant som kanske inte är kommersiellt gångbart. Jag menar till
            exempel minoritetspolitiken och kulturen. Om man då understryker
            att man behöver vara en av de stora eller till och med största
            aktörerna för att kunna leda in till detta har man missat sitt
            uppdrag.
          </note>
          <note>
            Fru talman! Som helhet står vi moderater bakom public service,
            men det finns all anledning att se över hela mediepolitiken som
            sådan. Det tänker vi moderater göra, i avvaktan på att vi förhoppningsvis
            får se en ny utredning gällande inte bara förhandsprövningen utan
            även andra delar för att få ihop detta lapptäcke.
          </note>
          <note>
            Slutligen yrkar jag bifall till reservation 5 om saklighet och
            opartiskhet.
          </note>
          <note type="speaker">
            Anf. 60 Kultur- och demokratiminister AMANDA LIND (MP) replik:
          </note>
          <note>
            Fru talman! Jag vill säga några ord om finansieringen. Detta
            har debatterats och diskuterats i medierna den senaste tiden i
            kölvattnet av de interna diskussionerna i bland annat Moderaterna.
          </note>
          <note>
            Vi införde en ny finansieringsmodell för att den gamla var omodern.
            Den var inte långsiktigt hållbar. Tv-licensen byggde på vilken
            teknik du hade snarare än hur du tillgodogjorde dig public services
            verksamhet. Nu har vi ett system som vi har kommit fram till gemensamt,
            som är långsiktigt hållbart och teknikneutralt och inte gynnar
            vissa typer av hushåll.
          </note>
          <note>
            Vi var överens om att detta är en avgift som ska hanteras separat
            från övrig skatt så att den inte blir föremål för politisk kohandel.
            Man ska inte när man diskuterar årsbudgetar frestas att till exempel
            flytta pengar från public service, utan public services oberoende
            från politiken ska värnas.
          </note>
          <note>
            Jag undrar om Moderaterna fortsatt står bakom den modellen och
            det systemet, som går ut på att vi har en oberoende finansiering,
            för det är helt fundamentalt. Det får inte bli så att man börjar
            tala om att flytta pengar från det ena kontot till det andra.
          </note>
          <note type="speaker">
            Anf. 61 ANNICKA ENGBLOM (M) replik:
          </note>
          <note>
            Fru talman! Att det var omodernt och att förändringar behövde
            göras är vi fullkomligt överens om. Vi var också överens om att
            det behövdes en annan finansiering. Vi var inte överens, inte
            ens i den förra omgången i kulturkommittén, om i vilken ordning
            detta skulle ske.
          </note>
          <note>
            Det är lite grann som när man i samband med regionreformen skapade
            Region Blekinge. Man beslutade att slå samman kommunförbunden
            och sa: Nu ska vi ha ett Region Blekinge, och det ska kosta så
            här mycket. Sedan kom man på: Jamen vad tusan ska vi hålla på
            med, då?
          </note>
          <note>
            Enligt denna ordning agerar även den här regeringen. Man måste
            först veta omfattningen och ta hänsyn till hur det digitala medielandskapet
            ser ut för att sedan komma fram till om finansieringen verkligen
            ska vara så omfattande som den är i dag.
          </note>
          <note>
            Dessutom tog man inte hänsyn till de påpekanden vi hade om att
            public service-företagen via skattsedeln får betydligt större
            finansiella muskler än de kommersiella aktörerna. Detta är bakgrunden
            till den årliga balansering vi vill se och till att vi tyckte
            att man när man nu lägger ned Radiotjänst i Kiruna, som hanterat
            den obsoleta tv-avgiften, skulle ta hänsyn till att det inte var
            statens pengar utan skattebetalarnas, som borde återföras. Inte
            heller detta har man tagit hänsyn till.
          </note>
          <note>
            Detta är en demokratiskt viktig punkt i ett övervägande som måste
            göras när man så småningom, vilket jag hoppas att kulturministern
            initierar, tar ett helhetsgrepp gällande finansiering, omfattning
            och inriktning för public service, som vi har gett så starka muskler.
          </note>
          <note type="speaker">
            Anf. 62 Kultur- och demokratiminister AMANDA LIND (MP) replik:
          </note>
          <note>
            Fru talman! Det är ett faktum att vi har tagit ett helhetsgrepp.
            Vi har en ny finansieringsmodell som är långsiktigt hållbar, och
            det är relativt få och små justeringar som Moderaterna föreslår
            ekonomiskt. Vi är till allra största delen överens om omfattning
            och nivå på finansieringen av public service.
          </note>
          <note>
            Sedan vet Annicka Engblom också att det finns system för möjlig
            reglering av public service-kontot, och det kommer vi självklart
            att följa. Ambitionen är att det ska vara balans på lång sikt
            så att vi håller nivån utifrån den finansiering som vi har sagt
            att public service ska ha.
          </note>
          <note>
            Jag hör att Moderaterna nu är inne i en diskussion om att på
            olika sätt banta public service. Detta var inte något man lyfte
            fram under arbetet. Vi har i enighet kommit fram till det breda
            innehållsuppdraget. Nu ändrar sig Moderaterna och vill på olika
            sätt banta public service. Jag hoppas att man lyfter fram den
            åsikten i den kommande utredningen inför nästa sändningstillstånd.
            Jag kan också lugna riksdagsledamot Annicka Engblom med att det
            precis som tidigare kommer att komma en sådan utredning, där vi
            kan väga dessa olika frågor.
          </note>
          <note>
            Jag vill även passa på att kommentera det som Annicka Engblom
            nämnde från talarstolen gällande debatten om saklighet och opartiskhet.
            Ja, alla ifrågasättanden av saklighet och opartiskhet bör och
            ska tas på allvar. Vi har Granskningsnämnden, som ska sköta detta.
          </note>
          <note>
            Min fråga till Annicka Engblom handlar om att man inte litar
            på Granskningsnämndens bedömningar. Det är ganska få fällningar
            under väldigt lång tid. Är inte detta snarare ett tecken på att
            public service faktiskt sköter sitt uppdrag ganska bra? Litar
            man inte på Granskningsnämnden, eller gillar man kanske inte de
            beslut den har fattat? Det är frågor jag ställer mig när man i
            svepande ordalag hävdar att det borde vara en skarpare granskning.
          </note>
          <note type="speaker">
            Anf. 63 ANNICKA ENGBLOM (M) replik:
          </note>
          <note>
            Fru talman! Detta är egentligen fria tolkningar av vad våra förslag
            innebär. Jag ska vara väldigt tydlig: Inför nästa sändningsperiod
            tänker vi i Moderaterna – och detta har vi aviserat mycket tydligt
            – vända på alla stenar och sätta samman en hel mediepolitik.
          </note>
          <note>
            Vi har i dag fått höra många nyheter av kulturministern från
            talarstolen. Det ska göras en utredning om både det ena och det
            andra. Det är alldeles utmärkt! Det är inte detta vi behandlar
            i dagens betänkande och inte heller i propositionen . M en vi
            kan framöver ta med oss att det har utställts löften, inte bara
            om en utredning gällande förhandsprövningen i alla dess delar
            utan också om en hel mediepolitik. Detta ska vi definitivt följa
            med intresse.
          </note>
          <note>
            Fru talman! Jag måste när det gäller diskussionen om saklighet
            och opartiskhet understryka att ifrågasättandet finns där. Det
            är olyckligt, men man måste finna orsakerna till det och bemöta
            det för att public service ska gå fullständigt skadeslös ur den
            diskussionen.
          </note>
          <note>
            Detta är inget moderat hittepå. Jag kan, om jag så vill, lyfta
            fram en hel hög med ledande skribenter, ledarredaktioner och journalister
            runt om i landet som säger samma sak. Även från journalistkollektivet
            lyfter man det faktum att public service-företagen inte till fullo
            lever upp till sitt oberoende uppdrag.
          </note>
          <note>
            Det tycker jag är allvarligt, och det är vårt ansvar som folkföreträdare
            att gå till botten med detta. Vi moderater kommer att göra det.
            Men jag blir oerhört bekymrad när jag hör att det viftas bort
            på det sätt som sker från regeringens sida.
          </note>
          <note type="speaker">
            Anf. 64 LAWEN REDAR (S) replik:
          </note>
          <note>
            Fru talman! Jag vill börja med att tacka för sången av Ebba Grön:
            Staten och kapitalet sitter i samma båt.
          </note>
          <note>
            Detta tar mig såklart vidare in på den fråga som intresserar
            mig och Annicka väldigt mycket, nämligen försvars- och säkerhetspolitik.
            Förra mandatperioden satt jag i justitieutskottet och arbetade
            med den terrorstrategi som vi tog fram. I samband med det fruktansvärda
            terrorattentatet på Drottninggatan insåg man ganska snabbt att
            public service kommer att ha en betydande roll när det gäller
            beredskap och information till den breda allmänheten, när vi nu
            har den globaliserade mediemarknaden med flera aktörer som ger
            information och risk för osaklig information i tider av kris.
          </note>
          <note>
            Om jag inte misstog mig på det som Annicka Engblom nämnde i sitt
            anförande menade hon att fler aktörer inom ramen för media borde
            ingå i totalförsvaret för att ge ut information till den breda
            allmänheten. Jag ser kritiskt på den hållningen. Just på mediepolitikens
            område kan detta utgöra en oerhörd risk.
          </note>
          <note>
            Jag frågar då Annicka: Har jag tolkat inlägget fel? Är det inte
            mycket klokare att låta public service , som den breda medieaktör
            man är med stark tillit hos den breda allmänheten, få vara en
            av få aktörer i totalförsvaret vad gäller information inte minst
            i krissituationer?
          </note>
          <note type="speaker">
            Anf. 65 ANNICKA ENGBLOM (M) replik:
          </note>
          <note>
            Fru talman! Tack för tacket, Lawen Redar! Jag kan ju inte låta
            Roland Utbult ha monopol på sjungandet i kammaren. För övrigt
            är det en mycket bra Ebba Grön-låt som jag tror att vi båda kan
            tolka och dela på olika sätt.
          </note>
          <note>
            Tack för frågan, Lawen Redar! Den är viktig. Men vad jag avser
            med att detta behöver tittas på – och därför har jag också ställt
            frågan till våra kommersiella aktörer om de skulle kunna leva
            upp till uppdraget – är att bredda själva beredskapsuppdraget.
            Tanken måste i alla fall väckas i detta.
          </note>
          <note>
            Alla våra medborgare tittar inte på linjär tv. Alla våra medborgare
            har inte mobiltelefoner. Alla våra medborgare behöver nås på olika
            sätt. Vissa väljer att titta mer på de kommersiella aktörerna
            än på public service. Det är alltså i så fall ett rent breddat
            uppdrag som man från de kommersiella aktörerna får återkomma om
            när det gäller vad det skulle innebära. Det är det som vi vill
            titta på.
          </note>
          <note>
            Den information som ska gå ut ska ju, som jag ser det, precis
            som i dag vara grundad på den krisinformation som bland annat
            SOS Alarm och MSB står för när något krisar i samhället.
          </note>
          <note type="speaker">
            Anf. 66 LAWEN REDAR (S) replik:
          </note>
          <note>
            Fru talman! Jag delar också uppfattningen att det är otroligt
            viktigt att vi genom sändningstillståndet förtydligar att Sveriges
            Radio och SVT har ett tydligt ansvar som en del av totalförsvaret
            och att de fortsättningsvis kostnadsfritt ska sända meddelanden
            som är av vikt för allmänheten, inte minst vid krissituationer.
            Däremot förhåller jag mig en aning kritisk till att öppna för
            andra mediekanaler.
          </note>
          <note>
            Man kan absolut ha öppna samtal brett i samhället om hur man
            ska stärka krisberedskapen, men jag tror att det är av oerhörd
            vikt att man är noga i valet av vilka aktörer som ska ingå i totalförsvaret.
            Jag skickar med den synpunkten till Annicka Engblom och den moderata
            grupp som ska titta vidare på mediepolitiska frågor.
          </note>
          <note type="speaker">
            Anf. 67 ANNICKA ENGBLOM (M) replik:
          </note>
          <note>
            Fru talman! Till skillnad från Lawen Redar, som tillhör regeringspartiet,
            vill vi inte stänga några dörrar utan öppna fler. Vi vill inte
            bara när det gäller beredskapsuppdraget utan också i andra avseenden
            vara öppna och nyfikna. Vi vill vara lyhörda inför samhällsdebatt,
            samhällsbehov och mediekonsumtion. Det finns så mycket att borra
            i när det gäller dessa frågor som varken propositionen eller kulturbetänkandet
            svarar på.
          </note>
          <note>
            Vi vill hit the ground running. Man ska inte prata engelska i
            den här kammaren, har jag fått till mig, men nu gör jag det i
            alla fall eftersom jag tycker att det är ett väldigt bra uttryck
            inför den av kulturministern utlovade breda översynen av mediepolitiken.
            Vi moderater vill ha ett öppet sinne här, där detta kan vara en
            av de stenar som vi vänder på. Det är bara till gagn för medborgarna,
            för public service, för kommersiella aktörer och ytterst för svenska
            folket.
          </note>
          <note type="speaker">
            Anf. 68 ARON EMILSSON (SD):
          </note>
          <note>
            Fru talman! Jag yrkar bifall till reservation 1.
          </note>
          <note>
            Public service är på allas läppar, och den bevingade frågan ”Vart
            är vi på väg?” inställer sig och har fått en ny innebörd. Vad
            ska public service göra, i vilken omfattning och på vems bekostnad?
          </note>
          <note>
            I flera år har vi sverigedemokrater mejslat fram riksdagens vassaste
            reformagenda, grundmurat och genomtänkt. I dag ser vi hur en gemensam
            konservativ opposition formeras kring den kritik och de kärnfrågor
            vi sedan länge belyst. Jag välkomnar det. Bättre sent än aldrig.
            Ju högre med ­ vetenhet, desto bättre . O ch ju tidigare, desto
            större möjlighet att växla om utan stress och bana väg för reform
            snarare än revolution.
          </note>
          <note>
            Vad som däremot är revolutionerande i dagens debatt är socialdemokratins
            tongångar. I kontrast till hur det brukar låta i kulturdebatten
            har man plötsligt blivit nationens förkämpar. Den svenska kulturen,
            det svens ­ ka språket och svenskheten ska stå stark i konkurrens
            med det globala. Det välkomnar jag också. Det visar att det finns
            en mognad. Vi behöver se till att vi i den internationella konkurrensen
            har en produktion i Sverige på svenska, av svenskar och för svenskar.
          </note>
          <note>
            Det är också revolutionerande att höra att sverigedemokratins
            tidigare så kritiserade och omfattande reformagenda plötsligt
            har blivit relativt okontroversiell. Det säger kanske också något
            om vart opinionen är på väg, om det nu har att göra med att väljarnas
            förtroende för vårt parti numera överstiger förtroendet för socialdemokratin
            i LO-förbunden och att vi i den allmänna opinionen konkurrerar
            om förstaplatsen i svensk politik. Kanske har man gett oss rätt
            i vår analys.
          </note>
          <note>
            Det är uppenbart att public service gång på gång brister i opartiskhet
            och saklighet. Vi märkte det utan tvekan i samband med förra valets
            slutdebatt, när man som public service-bolag gick ut och tog avstånd
            från en utpekad partiledare i stället för att partiledarna sinsemellan
            tog avstånd från varandra och tog debatten. Detta fälldes man
            sedan för i Granskningsnämnden. Det finns otaliga exempel på liknande
            förfaranden. Detta påverkade också naturligtvis valet till fördel
            för bland annat socialdemokratin.
          </note>
          <note>
            Det finns också många belägg för att man har förskönat bilden
            och inte speglat den verklighet som många väljare själva upplever.
            Det handlar om urvalet av nyheter, om invandringens lönsamhet
            – det första ”kompetensregnet”, som man betecknade den stora migrationskrisen
            2015 – och om hur man värderade vilka experter som man tog in
            och som fick bedöma och göra en konsekvensanalys av migrationspolitiken,
            klimatpolitiken och andra hett debatterade frågor.
          </note>
          <note>
            Vi kan notera att förtroendet för public service fortsätter att
            sjunka inom framför allt de väljargrupper som hör till Moderaterna,
            Kristdemokraterna och Sverigedemokraterna. I vissa undersökningar
            ökar förtroendet svagt bland de vänsterliberala partiernas väljare,
            men i andra undersökningar minskar den faktiskt även bland dem
            och även bland unga. Detta säger något om sakernas tillstånd.
          </note>
          <note>
            Vi ska vara glada över att vi har svensk public service. Det
            finns i grunden en god och klok tanke om uppdrag och betydelse
            i den internationella konkurrensen. Vi är ett litet språk- och
            kulturområde i Norden, och det behöver vi värna på många olika
            sätt.
          </note>
          <note>
            Samtidigt måste vi vara medvetna om att vi behöver effektivisera
            och trimma verksamheten. Vi ser – inte minst såg vi det nyligen
            när kulturutskottet var på besök i Danmark – att det går att göra
            mer för mindre, som man uttryckte det.
          </note>
          <note>
            Vi behöver åstadkomma en normalisering där svensk public service
            i linje med flera andra nordiska länder och europeiska länder
            samordnas i ett gemensamt bolag som är formellt oberoende. Det
            är ett svar på en ökad önskan och efterfrågan om att slimma budgeten
            och bli vassare men smalare, som Moderaterna uttryckte det. Det
            är också ett svar på teknikutveck ­ lingen. Det handlar om att
            kunna arbeta mer formatoberoende med rörlig bild, text, ljud och
            så vidare.
          </note>
          <note>
            Anledningen till att Sverigedemokraterna i dag yrkar avslag på
            reger ­ ingens proposition är att man har börjat i helt fel ände.
            I motsats till vad som har hörts under debattens gång skulle jag
            vilja påstå att Sverigedemokraternas reformagenda är rigid, solid
            och omfattande. Men den är klok och genomtänkt, för vi har börjat
            i tid.
          </note>
          <note>
            Vi sa tidigt nej till att införa en allmän skatt utan folklig
            förankring, som vi nu ser resultatet av. Sjunkande förtroendesiffror
            leder i sin tur till en ihålig folklig förankring, som långsiktigt
            är ett hot mot den public service som inte minst Socialdemokraterna,
            Miljöpartiet och övriga partier i regeringssamarbetet värnar.
            Där borde vi dela en oro.
          </note>
          <note>
            Vi ser också att saklighet bättre kan åstadkommas genom ett förändrat
            speglingsuppdrag, där det införs ett ökat nordiskt samarbete i
            form av att man speglar varandras verklighet och vardag. Man märker
            att Danmarks Radio, NRK och Yle lyfter viktiga samhällsfrågor
            men också fler perspektiv i den politiska diskussionen, i civilsamhällets
            diskussion och i medborgardebatten.
          </note>
          <note>
            Detta jämte att tydligare exponera rättelser hos programbolagen,
            effektivisera verksamheten och vända förtroendesiffrorna kommer
            att vara grundstenar för att möta minskat förtroende och lägga
            grunden för ett paradigmskifte där public service reformeras för
            att långsiktigt bevaras.
          </note>
          <note>
            (Applåder)
          </note>
          <note type="speaker">
            Anf. 69 LAWEN REDAR (S) replik:
          </note>
          <note>
            Fru talman! Sverigedemokraterna har uppvisat en tondövhet inför
            digitaliseringen, globaliseringen och teknikutvecklingen. Det
            är faktiskt där vi socialdemokrater gör vårt avstamp, inte i någon
            form av skönmålning av nationalism eller konservatism.
          </note>
          <note>
            Vi vill inte på något sätt begränsa de svenska berättelserna
            och hindra att de skildras i det stora starka medielandskap som
            vi ska ha i Sverige. Vi tolkar inte heller speglingsuppdraget
            som någon form av kvotering när vi talar om mångfald och jämställdhet.
            Det är en naturlig del av Sverige vare sig man vill eller inte.
          </note>
          <note>
            Min fråga till Aron Emilsson är: Varför tolkar man jämställdheten,
            mångfalden och pluralismen i de svenska berättelserna som någon
            form av kvotering?
          </note>
          <note type="speaker">
            Anf. 70 ARON EMILSSON (SD) replik:
          </note>
          <note>
            Fru talman! Jag kan börja med att understryka att Sverigedemokraterna
            är det parti som tidigt och tydligt i sin politik har noterat
            globaliseringen och digitaliseringen som de största förändringarna
            i det svenska och internationella mediala landskapet och pekat
            på varför det i det sammanhanget behövs en reformerad och stark
            svensk public service. Det finns en tydlighet kring det.
          </note>
          <note>
            Sedan är det uppenbart att teori inte alltid når hela vägen fram
            till praktik. Vi reagerar när vi ser att programbolagen, liksom
            en del andra statliga institutioner, i olika avseenden snarare
            är upptagna med att diskutera representativitet i form av färgskalor,
            etnicitet, yttre attribut, förmågor eller hur man ser ut eller
            verkar som människa. Det är nämligen ett otidsenligt sätt att
            mäta jämställdhet. Parallellt med detta finns då utnämningsmakten
            som regeringen har.
          </note>
          <note>
            Jag tror att alla här är överens om jämställdhet . M en det handlar
            om att ge män och kvinnor samma chans, samma utrymme och samma
            möjlighet att söka befattningar och tjänster, representera sitt
            perspektiv och så vidare.
          </note>
          <note>
            Vi har redan påpekat att vi vill bredda perspektiven – där ingår
            det. Men att mäta representativitet i yttre attribut, vilket har
            kommit till uttryck, är för mig helt främmande. Det är en faktor
            som jag trodde att vi hade lagt bakom oss.
          </note>
          <note type="speaker">
            Anf. 71 LAWEN REDAR (S) replik:
          </note>
          <note>
            Fru talman! Jag uppmanar Aron Emilsson att återigen läsa om innebörden
            av speglingsuppdraget för public service. Där framgår ingenting
            om att mäta representativitet och ingenting om kvotering. Det
            handlar om att det ska finnas en mångfald i utbudet för svenskar.
            Det innefattar dessutom att de svenska berättelserna innehåller
            en historia med den pluralism som vi har i vårt land, vilket är
            en positiv utveckling för vårt land.
          </note>
          <note>
            Jag konstaterar att Sverigedemokraterna påstår att man nu har
            nått en nivå där den breda allmänheten stöder Sverigedemokraternas
            mediepolitik. Det stämmer inte. Sverigedemokraterna har ingen
            vass mediepolitik på public service-området. Det är snarare så
            att man har några yrkanden vad gäller parallellsändningar med
            hd-teknik. Man lägger fram någon form av förslag på delar av detta,
            men det är ingen skarpare kritik. Trots det vill man avslå hela
            propositionen.
          </note>
          <note>
            Vad är egentligen den starkaste kritiken man har mot propositionen?
            Man slår sig för bröstet, men faktum är att man inte har så mycket
            att kom ­ ma med vad gäller denna sändningstillståndsperiod och
            hela det uppdrag som vi i dag ska rösta om.
          </note>
          <note type="speaker">
            Anf. 72 ARON EMILSSON (SD) replik:
          </note>
          <note>
            Fru talman! Det är föga överraskande att Socialdemokraterna inte
            ser bjälken i det egna ögat. Det finns ett skäl till att den största
            kritiken mot hur public service fungerar i dag kommer från borgerliga
            eller konservativa väljargrupper. Det borde säga något, och det
            borde vara ett hot för samtliga partier och alla andra som försvarar
            och värnar public service.
          </note>
          <note>
            Jag förstår att man vill ha ett status quo-läge. Man vill sitta
            stilla i båten och vill inte föreslå några större förändringar
            kring sändningstillstånd, granskningsfunktioner, exponering av
            rättelser, transparens i kommunika ­ tion och dialog med konsumenten
            och så vidare. Det ligger naturligtvis inte i Socialdemokraternas
            intresse. Det är fullt förståeligt.
          </note>
          <note>
            Men gång på gång har vi sett fakta om att man brister i saklighet
            och oberoende. Granskningssystemen förstås inte, och de följs
            inte utifrån hur medborgare definierar granskning och tillsyn.
            Då borde man ha utrett detta. Vi förde fram tidigt i utskottet
            och tidigt i utredningen att detta inte är ett tilläggsdirektiv
            som ska komma som en släpvagn när man har löst finansieringsfrågan,
            utan detta ska gå först. Sedan har man en bred och god grund för
            att införa den avgift som är rimlig, rätt och riktig för hur public
            service ska finansieras.
          </note>
          <note>
            Nu har man börjat i helt fel ände. Jag tror som sagt att det
            finns goda grunder för att se över också hur rekryteringspolicyer
            och liknande ser ut. Även om man i teorin har en klok skrivning
            om pluralism och speglingsuppdrag följs den inte i praktiken.
            Vi ser att på ledande befattningar och vid internrekryteringar
            premieras företrädare som på ett eller annat sätt har eller har
            haft en tydlig slagsida åt vänster. Det är ett problem för oberoendet
            och upplevelsen av det.
          </note>
          <note>
            (Applåder)
          </note>
          <note type="speaker">
            Anf. 73 VIKTOR WÄRNICK (M):
          </note>
          <note>
            Fru talman! Jag är sist ut. Det känns fint att få avrunda denna
            viktiga debatt om public service och tillståndsperioden 2020–2025.
            Denna debatt har till och med förärats närvaro av kulturministern
            – det tackar vi för.
          </note>
          <note>
            Jag vill självklart stämma in i vad som sagts av mina moderata
            kollegor Lotta Finstorp och Annicka Engblom.
          </note>
          <note>
            Det finns två perspektiv för oss moderater vad gäller public
            service. Det handlar om vad vi vill se med public service som
            sådan och programbolagen på kort sikt men också på lång sikt.
          </note>
          <note>
            På kort sikt – det gäller det som ligger närmast i tid i fråga
            om kommande tillståndsperiod – har vi moderater ett batteri av
            förslag på åtgärder för att få bukt med problem och tveksamheter
            i public service och i styrningen av public service.
          </note>
          <note>
            En del förslag i regeringens proposition förtjänar efter granskning
            särskild kritik, vilket har framförts här i talarstolen i tidigare
            anföranden.
          </note>
          <note>
            Fru talman! Regeringens förslag till process gällande förhandsprövning
            är ett sådant förslag som förtjänar särskild kritik. Enligt regeringens
            förslag ska systemet där regeringen själv förhandsprövar behållas,
            trots den befogade kritiken mot det principiellt problematiska
            med att politiska bevekelsegrunder kan komma att ligga till grund
            för en sådan prövning.
          </note>
          <note>
            Regeringens argument för att det ska vara regeringen själv som
            ska fortsätta att besluta om godkännandet av en tjänst som ska
            förhandsprövas, eftersom det är regeringen som formulerar uppdraget
            till public service, är inte hållbart. Så ser inte ett rättssäkert
            system ut. Det är dock positivt att regeringspartierna, Socialdemokraterna
            och Miljöpartiet – under galgen , får man ändå säga – har ändrat
            sig inför riksdagsbehandlingen. När ett nederlag i kammaren såg
            ut att vara oundvikligt anslöt man sig till det förslag som grundar
            sig på bland andra Moderaternas yrkande. Vi har sett den taktiken
            förr, men ursprungsförslaget går aldrig att förneka även om kulturministern
            säger sig välkomna utskottets förslag till tillkännagivande.
          </note>
          <note>
            Fru talman! En ny ordning när det gäller förhandsprövning måste
            alltså till, så att den hanteras av en oberoende funktion i stället
            för att beslutas av regeringen. Det är bra att riksdagen under
            dagens votering kommer att rikta ett enhälligt tillkännagivande
            till regeringen med denna innebörd.
          </note>
          <note>
            Fru talman! Vi moderater värnar saklighet, opartiskhet och objektivitet
            inom public service. Det som publiceras och sänds av programbolagen
            måste självklart gå att följa upp och granska även om det sänds
            och publiceras på nätet.
          </note>
          <note>
            I dag råder det enligt yttrandefrihetsgrundlagen etableringsfrihet
            och censurförbud i tråd, vilket innebär att grundlagen förbjuder
            staten att ge programföretagen såväl tillstånd som att granska
            den verksamhet som sker online.
          </note>
          <note>
            Detta är, vad gäller public service, givetvis orimligt. Public
            service-bolagens verksamhet måste kunna granskas och följas upp
            oavsett med vilken metod utsändningarna sker. Men det kan inte
            bli verklighet förrän en grundlagsändring är på plats.
          </note>
          <note>
            Vi moderater menar därför att det i dagsläget inte är rimligt
            att bifalla regeringens förslag om att låta programföretagen tillgodoräkna
            sig en viss andel av verksamheten på internet vid uppfyllandet
            av public service-uppdraget. Oavsett i vilken form public service-sändningar
            sker måste det finnas säkerhetsventiler och möjlighet till granskning,
            både för legitimitetens och för den enskildes skull.
          </note>
          <note>
            Fram till dess att en eventuell grundlagsändring på detta område
            är genomförd menar vi moderater att endast sådan verksamhet som
            kan ges tillstånd och som kan granskas ska kunna tillgodoräknas
            vid uppfyllandet av public service-uppdraget.
          </note>
          <note>
            Fru talman! Som jag nämnde i min inledning bör vi också redan
            nu påbörja arbetet med att mejsla fram vad vi vill se med public
            service på längre sikt. Vi moderater vill så snart som möjligt
            initiera ett arbete inför den tillståndsperiod som börjar år 2026.
            Senast då behöver en reformerad public service-politik vara på
            plats. En ny statlig public service-utredning bör tillsättas,
            helst redan under innevarande mandatperiod, med detta syfte.
          </note>
          <note>
            Vi moderater kommer att återkomma med våra ingångsvärden inför
            en sådan utredning, men vi kan redan nu konstatera att reformer
            krävs på åtminstone fyra områden:
          </note>
          <note>
            Det gäller uppdraget, där vi menar att public services uppdrag
            bör renodlas för att gå i riktning mot att bli smalare och vassare.
          </note>
          <note>
            Det gäller opartiskhet och saklighet. Hur sådana frågor hanteras
            av public service är avgörande för dess legitimitet och förtroende
            i framtiden. Tydligare former för en medieetisk granskning av
            program som sänds i public service bör läggas fast, och sanktionerna
            vid överträdelser av reglerna om opartiskhet och saklighet bör
            ses över.
          </note>
          <note>
            Det gäller finansieringen. Utgångspunkten bör vara att public
            service även i framtiden ska finansieras av skattemedel, men totalt
            sett bör dock public service på sikt anslås avsevärt mindre skattemedel
            som en följd av ett mer renodlat uppdrag. Public service-skatten
            skulle därmed kunna sänkas.
          </note>
          <note>
            Det gäller också styrning och uppföljning av den icke-publicistiska
            delen av public service.
          </note>
          <note>
            Framtidens public service måste renodlas för att behålla sin
            legitimitet och sitt förtroende hos svenska folket, i ett medielandskap
            som nu förändras i rasande takt. Det tänker vi moderater verka
            för.
          </note>
          <note>
            Fru talman! Självfallet står även jag bakom samtliga våra moderata
            reservationer, men av tidsbespar ings skäl nöjer jag mig med att
            biträda mina kollegor Lotta Finstorps och Annicka Engbloms bifallsyrkande
            till reservation 5 om tydligare krav på saklighet och opartiskhet
            inom public service.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 17.)
          </note>
          <note>
            § 12 Riksrevisionens rapport om Klimatklivet
          </note>
          <note>
            Miljö- och jordbruksutskottets betänkande 2019/20:MJU4
          </note>
          <note>
            Riksrevisionens rapport om Klimatklivet (skr. 2018/19:121)
          </note>
          <note>
            föredrogs.
          </note>
          <note type="speaker">
            Anf. 74 LOUISE MEIJER (M):
          </note>
          <note>
            Fru talman! Klimatförändringarna är en av vår tids största utmaningar
            , som kräver kraftfulla politiska åtgärder. Våra gemensamma resurser
            är begränsade, och tiden är knapp om vi ska hinna minska utsläppen
            tillräckligt mycket för att hålla uppvärmningen under 2 grader
            i linje med Parisavtalet.
          </note>
          <note>
            Moderaternas utgångspunkt för klimatpolitiken är därför att utsläppen
            ska minskas så mycket som möjligt per satsad krona. Sveriges budget
            är inte oändlig, och därför kräver varje krona en prioritering.
            Precis som and ­ ra politikområden måste klimatpolitiken vara
            effektiv och ge resultat.
          </note>
          <note>
            Förra mandatperioden lanserade regeringen Klimatklivet , sin
            främsta satsning för att minska utsläppen i Sverige. Klimatklivet
            innebar subven ­ tioner till lokala och regionala klimatåtgärder
            och ett ladda - hemma-stöd för privatpersoner.
          </note>
          <note>
            Klimatklivet har redan från början kritiserats av en rad expertmyndigheter.
            I dag debatterar vi just Riksrevisionens skrivelse angående Klimatklivet.
            Låt mig läsa upp några utdrag från denna skrivelse. Man skriver:
          </note>
          <note>
            ”Enligt Riksrevisionen är marginalkostnaderna högre än vad som
            enligt Miljömålsberedningens analys krävs för att nå målet till
            2030. Riksrevisionens bedömning är därför att Klimatklivet inte
            är en del av en kostnadseffektiv styrmedelskombination för att
            nå det svenska klimatmålet till 2030.”
          </note>
          <note>
            Vidare skriver man: ”Riksrevisionen rekommenderar därför förändringar
            av stödsystemet som skulle öka kostnadseffektiviteten.”
          </note>
          <note>
            Men Riksrevisionen kritiserar inte bara starkt Klimatklivet.
            Riksrevi ­ sionen slår dessutom fast att regeringen har återgett
            en ensidig bild av Na ­ turvårdsverkets rapportering av Klimatklivet
            till riksdagen. Riksrevisionen skriver följande:
          </note>
          <note>
            ”Riksrevisionen bedömer att regeringen har valt att återge en
            ensidigt positiv bild av det som Naturvårdsverket rapporterat,
            och att det även saknats en samlad samhällsekonomisk bedömning
            av stödets effekter.”
          </note>
          <note>
            Därför valde Moderaterna att KU-anmäla Isabella Lövin i somras.
          </note>
          <note>
            Fru talman! Klimatklivet är dyrt, ineffektivt och otillräckligt.
            Enligt Riksrevisionen är kostnaden för Klimatklivets utsläppsminskningar
            mellan 1 000 och 4 000 kronor per ton koldioxid. Detta kan jämföras
            med globala utsläppsminskningar som kostar ungefär 60 kronor per
            ton koldioxid. Regeringen lägger alltså 2 miljarder på en åtgärd
            som kostar upp till 4 000 kronor för en utsläppsminskning, medan
            Moderaterna lägger sina 2 miljarder på utsläppsminskningar som
            kan kosta så lite som 60 kronor per ton.
          </note>
          <note>
            Vad säger då regeringen själv om Klimatklivet? Jo, man skriver
            att Klimatklivet har varit en av de viktigaste åtgärder na för
            att minska utsläppen av växthusgaser. I budgeten dubblerar regeringen
            också stödet för denna åtgärd.
          </note>
          <note>
            Det är alltså uppenbart vem som har mest effektiv klimatpolitik.
            För att skillnaden i verklig klimatnytta ska vara tydlig inte
            bara i riksdagsdebatter vill vi moderater att regeringen i sina
            förslag redan när de presente ­ ras redovisar klimatnyttan. Då
            skulle det bli tydligt vilka prioriteringar som görs med våra
            skattepengar.
          </note>
          <note>
            Fru talman! I går kom ytterligare ett reportage i Dagens Nyheter
            som handlar om något som vi redan vet, nämligen att regeringens
            klimatpolitik inte når målen. De tre senaste åren har utsläppen
            minskat med mindre än 1 procent per år. Siffror från Naturvårdsverket
            visar att utsläppen ökade med 2 procent föregående år. Det är
            den rödgröna regeringens klimatfacit – ökade utsläpp.
          </note>
          <note>
            Sverige står för ca 0,15 procent av utsläppen globalt. Sveriges
            roll i den internationella politiken är därför framför allt att
            vara just ett föredöme i klimatpolitiken. För att vara ett föredöme
            i klimatpolitiken måste vi visa att det med effektiva reformer
            går att göra stora utsläppsminskningar med begränsade resurser.
          </note>
          <note>
            Regeringen går nu i motsatt riktning och lägger miljarder av
            svenska skattepengar på åtgärder som knappt ger något resultat
            över huvud taget.
          </note>
          <note>
            Fru talman! Moderaterna yrkar därför bifall till reservationen.
          </note>
          <note>
            (Applåder)
          </note>
          <note type="speaker">
            Anf. 75 MARTIN KINNUNEN (SD):
          </note>
          <note>
            Fru talman! Jag vill börja med att yrka bifall till reservationen.
          </note>
          <note>
            Behovet av att bekämpa riskerna med global uppvärmning är en
            av vår tids utmaningar. Men vi har många utmaningar i Sverige,
            och vi har många utmaningar globalt. Vi har problem med fattigdom
            generellt och med energifattigdom specifikt. I Sverige har vi
            problem med vårdköer, en skenande otrygghet och ett krig mellan
            kriminella gäng som samhället tappat kontrollen över. Att det
            finns så många utmaningar globalt och i Sverige understryker vikten
            av en sak: att vi hushållar med våra resurser. Vi behöver inse
            att de är begränsade och fokusera på att använda dem så effektivt
            som möjligt.
          </note>
          <note>
            När det kommer till att bekämpa växthusgasutsläppen i världen
            är Sverige en liten spelare. Om vi i Sverige ska kunna påverka
            andra krävs det att våra åtgärder är föredömliga avseende teknikutveckling,
            effektivitet och påverkan på tillväxt. Utan kostnadseffektiva
            åtgärder och bidrag till teknisk utveckling föreligger ytterst
            små möjligheter för Sverige att bidra till att fler länder minskar
            sina utsläpp i en tid när utsläppen i stället ökar.
          </note>
          <note>
            Fru talman! Nu står vi ytterligare en gång inför faktumet att
            oberoende granskare har slagit ned på svensk klimatpolitik, och
            det gäller återigen Klimatklivet. Riksrevisionen konstaterar i
            sin skrivelse att Klimatklivet inte når upp till vad som kan sägas
            vara en effektiv klimatpolitik. Riksrevi ­ sionen konstaterar
            också att beräkningarna av uppnådda utsläppsminskningar till följd
            av Klimatklivet är falsk a då utsläppsminskningar dubbelräknas.
            Sammanfattningsvis kan man konstatera att det med Klimatklivet
            råder samma problem vad gäller bristande effektivitet som med
            tidigare program. På grund av detta är det rimligt att Klimatklivet
            läggs ned och ersätts av en mer effektiv klimatpolitik, vilket
            också framgår av den reservation som Sverigedemokraterna står
            bakom i dag.
          </note>
          <note>
            Fru talman! När regeringens företrädare bemöter detta brukar
            argumentationen utgå från något i stil med att de ser problem
            men att detta är det bästa som finns givet att annan politik,
            till exempel ännu mer chockhöjda drivmedelspriser, inte har tolerans
            och acceptans bland folket. Det är dock inget argument för att
            bedriva politik som inte bidrar till minskade utsläpp på ett ekonomiskt
            försvarbart sätt. Saknar man idéer för mer effektiv politik finns
            det gott om utmaningar på andra områden att ta hand om.
          </note>
          <note>
            Därför är det ganska tragiskt att man fortsätter att exempelvis
            lägga miljoner ur det här programmet på studiefrämjanden över
            hela landet för att ”CO 2 -banta” med ”klimatterapi”. Satsningarna
            på klimatterapi må kan ­ ske inte uppta de flesta av dessa miljoner,
            men det är samtidigt löjeväckande. Hur kan det fortgå, år efter
            år, att vi lägger pengar på klimatterapi i studiecirklar för att
            bekämpa global uppvärmning? Skattebetalarna måste betrakta detta
            som rent sinnessjuk politik.
          </note>
          <note type="speaker">
            Anf. 76 KJELL-ARNE OTTOSSON (KD):
          </note>
          <note>
            Fru talman! Jag vill börja med att yrka bifall till reservationen.
          </note>
          <note>
            Eftersom jag kommer sist bland reservanterna är mycket av kritiken
            redan framförd. Detta är dessutom kritik som har framförts många
            gånger tidigare, inte bara härifrån utan i många olika forum runt
            om i Sverige. Oavsett det har vi absolut ett jobb att göra när
            det gäller klimatförändringarna i vår värld. Vi ser hur klimatförändringarna
            påverkar skapelsen.
          </note>
          <note>
            Som tidigare talare tydligt har påpekat måste vi dock agera och
            satsa på åtgärder som faktiskt hjälper. Det handlar inte om vilket
            parti eller vilka regeringar som satsar mest pengar – eller vem
            som ligger högst i sifferbingon, för att tala med statsministern.
            Även i det här fallet ser vi att kvantitet går före kvalitet,
            precis som i exempelvis debatten om skydd av skog. Det är tydligen
            viktigt att satsa så mycket pengar som möjligt, oavsett vilken
            verkan det ger. Trots de pengasatsningar den rödgröna regeringen
            har gjort har alltså utsläppen ökat det senaste året, vilket även
            Klimatpolitiska rådet påpekat i sin rapport tidigare i år.
          </note>
          <note>
            Sedan 1990 har de svenska utsläppen av växthusgaser minskat med
            ca 19 miljoner ton koldioxidekvivalenter, varav en minskning med
            nästan 13 miljoner ton skedde under alliansregeringens åtta år.
            När vi får en ny regering kan omställningen återigen ta fart genom
            fokus på teknikskifte i stället för på symbolpolitik. Under Alliansens
            tid vid makten sjönk utsläppen samtidigt som tillväxten ökade.
          </note>
          <note>
            Att tro att vi ska kunna späka oss själva och sänka vår levnadsstandard
            för att rädda klimatet och då samtidigt få med oss de utvecklingsländer
            som verkligen behöver ställa om är som att tro på hjälp från jultomten.
            Det är tillväxten som genererar pengar och kunskap för att tekniken
            ska kunna hjälpa oss i omställningen. Vår teknik ska dessutom
            vara med och hjälpa till att lyfta utvecklingsländerna till en
            bättre levnadsstandard och ge deras invånare en betydligt bättre
            levnadsmiljö. Vi kan inte backa in i framtiden.
          </note>
          <note>
            Fru talman! Det tvistas fortfarande en del om huruvida klimatföränd
            ­ ringarna är människoskapta eller om det är naturliga cykler,
            även om lejon ­ parten av våra forskare och vetenskapsmän är tydligt
            samstämmiga i att det faktiskt är vi människor som ligger bakom
            klimatförändringarna ge ­ nom de utsläpp som vårt levnadssätt
            genererar. Men oavsett vad man nu tror är orsaken kan det ju aldrig
            vara fel att göra vår värld till en bättre plats att bo på. Självklart
            ska vi minska växthusgasutsläppen, och självklart ska vi minimera
            utsläppen av giftiga ämnen i vår natur. Men vi måste agera smart.
          </note>
          <note>
            Fru talman! Det övergripande målet för miljöpolitiken är ” att
            till nästa generation lämna över ett samhälle där de stora miljöproblemen
            är lösta, utan att orsaka ökade miljö- och hälsoproblem utanför
            Sveriges gränser ”. Då gäller det att satsa på rätt häst, om uttrycket
            tillåts. Tyvärr har den här regeringen satsat på hästar som har
            galopperat och därmed diskvalificerats, eller på hästar som egentligen
            inte skulle ha kommit till start. Det handlar om sådant som klimatångestterapi
            och koldioxidbantning. Det är alltså pengar som har satsats på
            kurser där deltagare får lära sig laga vegansk mat, pröva att
            cykla på elcyklar och prata om tankar och känslor kring klimatomställning.
            Detta är möjligtvis intressant för den rätte deltagaren, och kanske
            samvetslindrande, men det är knappast resultatgivande.
          </note>
          <note>
            Dessutom försöker man underbygga en klimat- och miljöpolitik
            som bygger på skuld och skam. I våra klimatmål kan vi bland annat
            läsa att människors hälsa ska utsättas för minimal negativ miljöpåverkan
            samtidigt som miljöns positiva inverkan på människors hälsa främjas.
            Kretsloppen ska vara resurseffektiva och så långt som möjligt
            fria från farliga ämnen. Vi ska ha en god hushållning med våra
            naturresurser, och konsumtionen av varor och tjänster ska orsaka
            så små miljö- och hälsoproblem som möjligt. Självklart kan vi
            fixa detta – men i en positiv anda och utan skuld och skam.
          </note>
          <note>
            Fru talman! Riksrevisionens rapport bekräftar till stor del den
            kritik som inte bara Kristdemokraterna utan även andra aktörer,
            exempelvis Konjunkturinstitutet, har framfört. Det finns ett stort
            behov av en offensiv och kostnadseffektiv klimatpolitik. Inte
            minst behöver vi här i Sverige fokusera på biobränsle, klimatneutralt
            flyg och elektrifiering av transportsektorn. Mot bakgrund av detta
            drar vi slutsatsen att Klimatklivet bör avskaffas i sin nuvarande
            form, till förmån för mer kostnadseffektiva klimatpolitiska åtgärder.
          </note>
          <note>
            Riksrevisionen konstaterar att regeringen har gett en missvisande
            rap ­ portering till riksdagen när det gäller Klimatklivet. Naturvårdsverket,
            som administrerar anslaget, rapporterar både för- och nackdelar
            med program ­ met till regeringen. Men i regeringens presentation
            till riksdagen har reger ­ ingen sedan utelämnat kritiken mot
            det den anser vara kronjuvelen i dess klimatpolitik.
          </note>
          <note>
            Avslutningsvis, fru talman, vill jag lägga fram en jämförelse
            som pre ­ senterats i en forskningsrapport från Skogsindustrierna.
            Man skriver där att Klimatklivet är ett relativt stort program
            som tarvar 16 procent av sta ­ tens miljöbudget och att Naturvårdsverket
            självt bedömer att klimateffek ­ ten av alla dessa skattekronor
            kommer att vara 1,5 miljoner ton koldioxid ­ ekvivalenter under
            16 år. Effekten har ifrågasatts av flera instanser, men oavsett
            detta ligger alltså den årliga nivån på ungefär samma klimateffekt
            som den svenska skogen och skogsnäringen fixar på en vecka.
          </note>
          <note>
            Klimatet är en av vår tids ödesfrågor. Vi måste ta den på allvar
            genom att se till att vi får valuta för våra pengar. Utsläppen
            måste ned, och klimatet väntar inte på att folk ska lära sig cykla
            på elcyklar.
          </note>
          <note>
            (Applåder)
          </note>
          <note type="speaker">
            Anf. 77 MARLENE BURWICK (S):
          </note>
          <note>
            Fru talman! Jag skulle vilja börja med att föra fram några av
            de lokala röster som det handlar om.
          </note>
          <note>
            I Västernorrland säger man: Det är en stor utmaning för oss att
            klara det nya klimatmålet. Klimatklivet ger oss bättre möjligheter
            att lyckas och att samtidigt bidra till en regional utveckling
            där företagens konkurrenskraft stärks.
          </note>
          <note>
            Eon Värme i Timrå fick 12,7 miljoner för fjärrvärmeanslutning
            av Bogrundets plantskola, som ägs av SCA. Den är världens största
            plant ­ skola och har kapacitet att odla ca 85 miljoner plantor
            varje år.
          </note>
          <note>
            Edsele intresseförening i Sollefteå fick 505 000 för att byta
            ut sin oljepanna. Från det stora till det lilla, men båda är väldigt
            betydelsefulla.
          </note>
          <note>
            På Gotland investerar man i Biogas Gotland. Man gör också en
            energi ­ konvertering på slakteriet, och flera företag inom besöksnäringen
            satsar på såväl laddstationer för elbilar som byte av oljepannor.
          </note>
          <note>
            I Uppsala har viktiga investeringar gjorts i kapacitetsökning
            av biogasanläggningen, ny gastankstation, utbyggnad av laddstationer,
            ledningsnät för närvärme, utfasning av olja och projektet Jakten
            på plasten.
          </note>
          <note>
            I Östervåla har Zetterbergs, som är ett företag som tillverkar
            lastbilspåbyggnader, fått stöd för att minska energiförbrukningen
            och för att fasa ut oljeanvändningen.
          </note>
          <note>
            I Blekinge byggde de en lustgasdestruktionsanläggning och investerade
            i laddstationer, och lokala företag fick stöd för energikonvertering
            av sina oljepannor.
          </note>
          <note>
            I Västerbotten har man bland annat investerat i konvertering
            från eldningsolja till bioolja, produktion och distribution av
            uppgraderad biogas, en mängd laddstationer och en tankstation
            för biodrivmedel.
          </note>
          <note>
            Fru talman! Sverige ska bli världens första fossilfria välfärdsland.
            Enligt det klimatpolitiska ramverket, som vi har en stor politisk
            enighet kring, ska Sverige senast 2045 inte ha några nettoutsläpp
            av växthusgaser till atmosfären för att därefter uppnå negativa
            utsläpp. För att lyckas med detta måste vi göra investeringar
            i olika typer av lösningar som kan leda till kraftfulla utsläppsminskningar
            i alla samhällssektorer. Vi behöver alltså fler verktyg för att
            klara detta, inte färre. Och vi behöver minska utsläppen i Sverige,
            inte bara säga att det ska ske någon annanstans.
          </note>
          <note>
            Klimatklivet har varit, och är, en väldigt viktig åtgärd för
            att minska utsläppen. Det är det enskilt största och bredaste
            statliga stöd som finns för aktörer att söka för att vidta klimatåtgärder
            av olika karaktär. Det är där ­ med en stark drivkraft för omställning
            i hela landet för att nå målen i regio ­ nala och nationella klimat-
            och energistrategier. Det är en åtgärd som leder till kraftsamling.
          </note>
          <note>
            Under föregående mandatperiod stödde Klimatklivet drygt 3 200
            projekt i hela landet. Riksrevisionen har – vilket vi nu diskuterar
            – utvärderat Klimatklivet. Deras övergripande slutsats är att
            Klimatklivet i stora delar har genomförts på ett effektivt sätt
            men att stödet inte är tillräckligt kostnadseffektivt.
          </note>
          <note>
            Riksrevisionen ser tydliga förbättringsmöjligheter vad gäller
            genomfö ­ rande, utformning och rapportering av stödet. De menar
            att det till exempel skulle vara mer kostnadseffektivt att höja
            koldioxidskatten. Detta kan dock enligt Riksrevisionen vara svårt
            att genomföra av andra skäl. De rekom ­ menderar därför förändringar
            av Klimatklivet som skulle öka kostnads ­ effektiviteten.
          </note>
          <note>
            Flera beslut har efter detta tagits för att utveckla och effektivisera
            Klimatklivet i enlighet med januariavtalet. Mycket utvecklingsarbete
            pågår nu, och det är viktigt att det arbetet fortsätter.
          </note>
          <note>
            Genom en utvecklad satsning på Klimatklivet kan vi bidra till
            effektiva klimatinvesteringar, bland annat med tydligt fokus på
            mätbara effekter. Då kan vi fortsätta att bygga ut laddinfrastrukturen
            i hela landet, vilket är en förutsättning för en elektrifiering
            av fordonsparken. Då kan vi fortsätta att stödja våra kommuner
            och regioner i deras omställning till fossilfrihet. Då kan vi
            också fortsätta att stödja svensk industri, som runt om i Sverige
            arbetar med innovativa lösningar och tekniksprång för att minska
            utsläppen.
          </note>
          <note>
            Klimatklivet ger oss bättre möjligheter att lyckas och att samtidigt
            bidra till en regional utveckling där företagens konkurrenskraft
            stärks. Det är så vi ställer om och når klimatmålen – tillsammans.
          </note>
          <note>
            Jag vill yrka bifall till utskottets förslag till beslut.
          </note>
          <note>
            (Applåder)
          </note>
          <note type="speaker">
            Anf. 78 LOUISE MEIJER (M) replik:
          </note>
          <note>
            Fru talman! Vi har nu hört från Socialdemokraterna att de står
            fast vid den förda politiken, nämligen att lägga 2 miljarder på
            en reform som har betraktats som både ineffektiv och väldigt kostsam.
          </note>
          <note>
            Marlene Burwick nämnde i sin anförande att ett exempel på vad
            pengarna för Klimatklivet har gått till är att Eon – alltså ett
            företag – har fått pengar för att göra den omställning som vi
            vet krävs. Men samtidigt som Socialdemokraterna talar varmt om
            en politik som ger industrin förutsättningar att ställa om – vilket
            jag förvisso kan ställa mig bakom – straffbeskattar de människor
            som bor på landsbygden och inte har några alternativ till bilen.
          </note>
          <note>
            Jag undrar om detta verkligen är en rättvis klimatpolitik från
            Socialdemokraternas håll. Socialdemokraterna och Moderaterna brukar
            ju vara överens om att vi måste prioritera svensk konkurrenskraft
            och svensk tillväxt, men hur görs detta genom att straffbeskatta
            landsbygden och låta landsbygden stå för en oproportionerligt
            stor del av kostnaden för omställningen?
          </note>
          <note>
            Slutligen, fru talman, kommer min fråga till Marlene Burwick:
            Är det verkligen rimligt att människor som har råd att köpa en
            Tesla ska få skatte ­ pengar för att sätta upp en laddstation
            hemma inom ramen för Klimat ­ klivet? Är det en rättvis klimatpolitik?
          </note>
          <note type="speaker">
            Anf. 79 MARLENE BURWICK (S) replik:
          </note>
          <note>
            Fru talman! Tack, Louise Meijer, för frågan!
          </note>
          <note>
            Det jag ser när jag läser denna rapport – och det gäller framför
            allt det arbete som görs runt om i landet, som jag har noterat
            – är vad Klimatklivet faktiskt gör för sammanhållningen i landet.
            Det medför incitament för omställning i hela landet. Detta var
            också en del av Louise Meijers fråga.
          </note>
          <note>
            För oss socialdemokrater är det oerhört viktigt att se till det
            finns möjlighet för hela landet att vara med i klimatomställningen.
            Det är först så vi kan lyckas. Då måste man också se till att
            ha verktyg som medför att hela landet kan vara med i en omställning.
            Det är precis det som bland annat Klimatklivet ger, tillsammans
            med Industriklivet. Detta är två viktiga instrument med vilka
            vi kan vara med och se till att vi möjliggör omställningen.
          </note>
          <note>
            Det som står i den rapport vi diskuterar är att man exempelvis
            skulle kunna använda sig av koldioxidskatt i stället om man inte
            vill använda detta verktyg. Men om man som parti både argumenterar
            för att ta bort Klimatklivet och kraft igt vill sänka koldioxidskatten
            och samtidigt säger att man vill värna klimatet och bekämpa klimathotet
            är min fråga till Louise Meijer: Hur får man den ekvationen att
            gå ihop? Vilka effektiva verktyg är det som Moderaterna vill använda
            för att nå en omställning i hela landet?
          </note>
          <note type="speaker">
            Anf. 80 LOUISE MEIJER (M) replik:
          </note>
          <note>
            Fru talman! Moderaterna står för en rättvis klimatomställning.
            Det innebär att hela Sverige behöver vara med på vår politik för
            att göra omställningen – att vi måste vinna ett brett stöd för
            den. Det innebär också att landsbygden inte kan straffbeskattas
            eller stå för en oproportionerligt stor del av kostnaden för omställningen.
          </note>
          <note>
            Fru talman! Marlene Burwick talar fortsatt varmt om Klimatklivet
            och de åtgärder som Klimatklivet innebär. Samtidigt vet vi – det
            nämnde också Marlene Burwick i sitt anförande – att Riksrevisionen
            har haft synpunkter på effektiviteten men också på den additionella
            nyttan, nämligen att åtgärder som genomförts inom ramen för Klimatklivet
            är åtgärder som förmodligen ändå hade genomförts. Riksrevisionen
            säger att för att det ska vara effektivt behöver man göra förändringar
            i Klimatklivet, och de har pekat ut några sådana som skulle behöva
            ske.
          </note>
          <note>
            Då undrar jag: Vilka förändringar är det som Marlene Burwick
            ser framför sig behöver ske för att Klimatklivet ska nå Riksrevisionens
            skrivningar om effektivitet och att man inte lägger pengar på
            saker som skulle ha kommit till oavsett om man hade lagt skattepengar
            på det eller inte?
          </note>
          <note type="speaker">
            Anf. 81 MARLENE BURWICK (S) replik:
          </note>
          <note>
            Fru talman! Jag noterar återigen att Louise Meijer nämner en
            rättvis klimatomställning. Med tanke på det anförande Louise Meijer
            alldeles nyss höll vill jag fråga om rättvis klimatomställning
            för Moderaterna handlar om att någon annan ska göra en omställning
            i något annat land där det är billigare att göra en insats än
            vad det kan vara här.
          </note>
          <note>
            För oss socialdemokrater är det rättvist att vi alla bidrar,
            att vi ser till att hela Sverige kan vara med i omställningen.
            Därför är de olika insatser som vi vill göra viktiga för att verkligen
            nå hela landet.
          </note>
          <note>
            Att Klimatklivet ska revideras har vi varit helt eniga om, bland
            annat efter den kritik som Riksrevisionen har fört fram. Den handlar
            väldigt mycket om de beräkningar som har gjorts och om vikten
            av utvärdering, som också har lyfts fram mycket här från riksdagen.
          </note>
          <note>
            Mycket görs. Men grunden för stödet är att möjliggöra för hela
            Sverige att vara med i omställningen, och det är precis det som
            bland annat Klimatklivet innebär.
          </note>
          <note type="speaker">
            Anf. 82 RICKARD NORDIN (C):
          </note>
          <note>
            Fru talman! Klimatläget är allvarligt. De svenska utsläppen ökar
            till skillnad från under vår tid i Alliansregeringen, då vi ökade
            tillväxten och minskade utsläppen samtidigt. Det är precis den
            vägen vi måste gå om vi på riktigt ska ställa om inte bara Sverige
            utan världen. Vi måste vara ett föregångsland som inte bara visar
            hur man ska ställa om utan att vi också vill ställa om därför
            att det är bra.
          </note>
          <note>
            Riksrevisionens rapport om Klimatklivet, som vi diskuterar i
            dag, har en hel del berättigad kritik när det kommer till de åtgärder
            som har genomförts. Det är till exempel helt orimligt att man
            har kunnat få pengar från skattebetalarna för klimatångestterapi
            eller att det utgått stöd för att ersätta rapsdiesel med palmoljediesel.
            Vi har hört flera galna exempel från talarstolen i dag.
          </note>
          <note>
            När vi nu har ökade utsläpp och får berättigad kritik finns det
            två vägar att välja. Antingen väljer man att ta ansvar och se
            till att felen rättas till så att man löser de problem som har
            varit och skärper och effektiviserar systemen, eller så ställer
            man sig vid sidan om, skriker och försöker att ta bort saker och
            ting.
          </note>
          <note>
            Centerpartiet är ett parti som tror på organisationers och företags
            kraft i omställningen. Det finns åtgärder som behöver och måste
            genomföras. Då är det självklart för oss att vara ett parti som
            tar ansvar, som rättar till fel och ser till att vi minskar utsläppen.
            Det är därför som vi också har ingått januariavtalet.
          </note>
          <note>
            Det har varit dumheter från regeringen – från Socialdemokraterna
            och Miljöpartiet. De m har vi nu tagit bort. Vi effektiviserar
            stödsystemen. Det går inte längre att få pengar för informationsinsatser,
            gruppterapi och annat.
          </note>
          <note>
            Rätt utformad är klimatpolitiken en vinst för Sverige. Det är
            därför som det är viktigt att resurser läggs här.
          </note>
          <note>
            När Årjängstravet ställer om från olja till biobränsle använder
            man den värmländska skogen i stället för den ryska oljan. När
            Lunds renhållningsverk tar bort metangas från deponierna minskar
            man utsläppen, samtidigt som man kan använda den gasen för att
            driva bussar. Det är smart politik som gör skillnad här och nu,
            och som faktiskt också har fått stöd från Klimatklivet.
          </note>
          <note>
            Kritiken utgår också från normen att det finns andra saker som
            är mer effektiva, och det gör det. Man skulle kunna höja koldioxidskatten
            upp till skyarna, men det medför andra problem som Riksrevisionen
            väljer att bortse från.
          </note>
          <note>
            De politiskt sett största kritikerna mot Klimatklivet är de som
            inte höjer koldioxidskatten utan tvärtom sänker den. Man måste
            välja vilken fot man vill stå på. Antingen får man kritisera effektiviteten
            och därmed hitta andra lösningar eller konstatera att man får
            lösa de problem som varit.
          </note>
          <note>
            Nyttorna när man lägger utsläppsminskningarna någon annanstans
            är visserligen stora på klimatområdet. Men då missar man alla
            de fantastiska möjligheter som finns här i Sverige. Det är ju
            den svenska landsbygden som sitter på lösningen och har förutsättningarna
            för att ställa om. De som är vinnare på den här omställningen
            är de som har skogen, vattnet, vinden och gödsel till biogasen
            och redan har infrastrukturen utbyggd för elbilen.
          </note>
          <note>
            Det är en stor miss att lägga problemen på någon annan någon
            annanstans och betala lite avlatsbrev. När vi flyttar problemen
            någon annanstans och försöker få någon annan att lösa våra problem
            missar vi att vi kan minska vårt beroende av olja från Ryssland.
            En av de stora säkerhetspolitiska vinster vi kan göra är att vidta
            åtgärder i Sverige, att öka självförsörjningsgraden och sluta
            skicka pengar till Putins armé eller till kommunistdiktaturen
            i Venezuela, som vi gör varje gång vi åker till macken och tankar.
          </note>
          <note>
            Samtidigt är det bra näringspolitik för Sverige. Vi får nya företag,
            nya innovationer och nya exportmöjligheter som gör att andra länder
            kan ta efter det vi gör, för det är sant att de svenska utsläppen
            bara är en blipp på kurvan och knappt det.
          </note>
          <note>
            Vi behöver vara föregångare. Då behöver vi göra sådant som USA,
            Indien och Kina också vill göra, för att vara ledare är att gå
            före och få andra att gå efter.
          </note>
          <note>
            Det här är faktiskt också hälsopolitik. Med fler elbilar på gatorna
            får vi minskat buller och minskade partikelutsläpp, och med mindre
            olja i systemet f år vi också mindre kvicksilverproblem och svavelproblem
            – sådant som gör skillnad här och nu i Sverige.
          </note>
          <note>
            Att effektivisera Klimatklivet har därför varit en käpphäst för
            Centerpartiet. Det var otroligt viktigt att komma till rätta med
            de problem som har varit, för vi tar ansvar. Vi förändrar och
            förbättrar för minskade utsläpp och för att ta Sverige framåt.
          </note>
          <note>
            (Applåder)
          </note>
          <note type="speaker">
            Anf. 83 JOAR FORSSELL (L):
          </note>
          <note>
            Fru talman! Tack till er som har debatterat den här frågan hittills
            i dag! Det här är min första klimatdebatt i kammaren. Det är roligt
            att få vara här.
          </note>
          <note>
            (Applåder)
          </note>
          <note>
            Det är rungande applåder i den välfyllda kammaren i Sveriges
            riksdag i dag.
          </note>
          <note>
            Jag blev faktiskt lite förvånad över hur klimatdebatten startade
            här tidigare. Jag vet inte om ni som lyssnar på debatten noterade
            att Sverigedemokraterna var uppe och sa att klimatförändringarna
            är en av vår tids utmaningar. Sedan likställde de klimatfrågan
            med vårdköer, fattigdom och krig.
          </note>
          <note>
            Fru talman! Det är bara det att de som är fattiga i världen är
            de som drabbas hårdast av klimatförändringarna. Det som driver
            framtidens krig är klimatförändringar, och det är ganska svårt
            att ha en fungerande välfärd om vi inte har ett klimat att leva
            i.
          </note>
          <note>
            Fru talman! Det är förvånande att det fortfarande finns partier
            i Sveriges riksdag som raljerar över klimatet på det sätt som
            Sverigedemokraterna gjorde och som sedan lämnar salen för att
            inte kunna vara här och försvara sig.
          </note>
          <note>
            Nu till frågan. Det är självklart att klimatfrågan är vår tids
            stora utmaning. För att lösa den kommer det att krävas långsiktighet,
            innovation, forskning och teknikutveckling. Det kommer att krävas
            entreprenörer och företagsamma människor som driver fram grön
            tillväxt och grön ekonomi och ser till att vi får verktyg för
            att ställa om och att Sverige blir konkur ­ renskraftigt och kan
            exportera sina innovationer till övriga världen så att den också
            kan ställa om. Vår politik, industri och forskning behöver vara
            ledande i världen.
          </note>
          <note>
            Fru talman! För att lyckas med detta krävs styrmedel såsom skatter
            för sådant som är dåligt för klimatet och investeringar i sådant
            som är bra för klimatet. Det behövs radikala utsläppsminskningar,
            och det får vi inte om vi bara lutar oss tillbaka. Med politiken
            behöver vi visa i vilken riktning vi vill att samhället ska utvecklas,
            och det är till ett grönt, hållbart samhälle. Vi ställer om för
            att både släppa ut mindre och klara de förändringar som tyvärr
            ofrånkomligen kommer.
          </note>
          <note>
            Liberalerna har kritiserat Klimatklivet. Precis som Centerpartiet
            sa gick mycket i klimatpolitiken åt rätt håll under Alliansens
            tid. Utsläppen sjönk, och vi gjorde flera reformer som drev på
            den gröna teknikutveck ­ lingen. Därefter hade vi fyra år med
            en regering som inte var lika bra för klimatet.
          </note>
          <note>
            Eftersom vi har kritiserat Klimatklivet är vi glada över att
            Riksrevisio ­ nen och Konjunkturinstitutet också har kritiserat
            det och delar mycket av vår kritik. Riksrevisionens granskning,
            som dagens debatt handlar om, bekräftar mycket av den kritik som
            Liberalerna har fört fram under de år som vi inte har varit med
            och styrt Sverige.
          </note>
          <note>
            Fru talman! Det gör mig också glad att vi ser tydliga avtryck
            av Liberalerna i den budget som har lagts fram inom ramen för
            januariavtalet. Nu är det inte längre bara S och MP som styr landet,
            utan de måste förhandla med Liberalerna, som har fått igenom viktiga
            förändringar. Centerpartiet tog upp några av dessa förändringar,
            och det står klart och tydligt i budgetpropositionen att Klimatklivet
            ska ses över och förändras med avstamp i den kritik som Riksrevisionen
            och Konjunkturinstitutet har fört fram.
          </note>
          <note>
            Till skillnad från förra mandatperioden då det inte gick så bra
            för klimatpolitiken – låt oss vara ärliga med det – ser vi nu
            med Liberalernas förhandlingsförmåga till att göra Klimatklivet
            till ett effektivare, bättre och större steg på vägen mot en klimatpolitik
            för Sveriges omställning. Det blir mer innovation, teknikutveckling,
            forskning och grönt entreprenörskap. Tack vare det kan Sverige
            vara den ledande kraft i världen som behövs.
          </note>
          <note>
            Jag är glad över att Riksrevisionen har bekräftat och delat mycket
            av Liberalernas kritik, men jag är också glad över att vi nu har
            fått till en förändring i Socialdemokraternas och Miljöpartiets
            politik.
          </note>
          <note type="speaker">
            Anf. 84 LORENTZ TOVATT (MP):
          </note>
          <note>
            Fru talman! Jag tänkte ta tillfället i akt och jämföra lite olika
            styrmedel. Vi talar om effektivitet, och därför tänkte jag redogöra
            för vilka åtgärder som enligt nationalekonomin leder till minst
            välfärdsförlust. Det är nämligen det måttet man ska titta på när
            man jämför olika åtgärder, alltså vilken åtgärd som skapar snabbast
            möjliga förändring med minsta möjliga välfärdsförlust.
          </note>
          <note>
            Det finns tre olika åtgärder. På första plats kommer skatter
            och utsläppshandel, vilket forskningen säger är överlägset mest
            effektivt. På andra plats kommer subventioner, vilket forskningen
            säger kan vara effektivt men inte lika effektivt som skatter.
            På tredje plats kommer administrativa åtgärder, vilket enligt
            forskningen är minst effektivt. Det kan röra sig om rena förbud
            eller olika typer av utfasningslagar och liknande. Detta är vedertaget.
            Det är helt enkelt så att olika typer av åtgärder är olika effektiva,
            i enlighet med denna rangordning.
          </note>
          <note>
            Miljöpartiet är det enda parti i kammaren som står upp för den
            första åtgärden, det vill säga att det ska kosta att släppa ut
            och att vi ska använda skatter för att förändra samhället i grunden.
            Men vi menar att det också kommer att krävas subventioner och
            administrativa åtgärder eftersom det behövs en folklig uppslutning
            bakom politiken.
          </note>
          <note>
            Fru talman! Det Kafkaartade är de partier som väljer att klanka
            ned på de mindre effektiva åtgärderna och samtidigt gör allt i
            sin makt för att sabba de mest effektiva.
          </note>
          <note>
            Moderaterna säger att regeringen lägger miljarder på klimatet
            medan de själva lägger miljarder på att sabba klimatet. Mer exakt
            vill Moderaterna minska utsläppsskatten med 7 miljarder, och skatt
            är som sagt den mest effektiva åtgärden. Moderaterna vill alltså
            sätta käppar i hjulet för det mest effektiva sättet att få ned
            utsläppen samtidigt som de i kammaren och i andra sammanhang väljer
            att kritisera de andra typerna av åtgärder.
          </note>
          <note>
            Vi har alltså att göra med en typ av dubbel Kafkasmocka, där
            Moderaterna på alla möjliga plan försöker rasera den klimatpolitik
            som Sverige har och som Sverige gång på gång prisas för internationellt.
          </note>
          <note>
            Låt mig zooma in lite på subventioner, för jag tycker att det
            är särskilt intressant. Det finns två olika subventioner. Den
            första riktar in sig på lågt hängande frukter och är till sin
            natur sådan att den kommer att minska additionaliteten i åtgärderna.
            Riktar man in sig på lågt hängande frukter kommer man att råka
            få med någon frukt som ändå hade plockats. Den andra subventionen
            är till för stora tekniksprång. Den missar inte sådant som hade
            gjorts ändå men kommer att vara mindre träffsäker.
          </note>
          <note>
            Båda dessa subventioner har sina nackdelar, men vi tror att båda
            behövs. Läser man de utredningar som har gjorts om Klimatklivet
            är det uppenbart att en del åtgärder hade vidtagits ändå men att
            merparten inte hade vidtagits. Vi vill dessutom ha Industriklivet
            för de åtgärder som handlar om stora tekniksprång.
          </note>
          <note>
            Vi tror att detta behövs för att få en acceptans för klimatpolitiken.
            Det handlar om att göra det tillsammans i hela landet.
          </note>
          <note>
            Låt mig vara lite mer specifik vad gäller Klimatklivet. Generellt
            sett är det en effektiv åtgärd, vilket Riksrevisionen påpekar
            i sin rapport. Det har även gjorts andra utvärderingar av WSP,
            Konjunkturinstitutet med flera.
          </note>
          <note>
            Det finns givetvis utmaningar med Klimatklivet. Vi har identifierat
            några av dem och håller på att göra förändringar av Klimatklivet.
            Vi har bett ansvarig myndighet, Naturvårdsverket, att redovisa
            hur detta kan göras mer effektivt. Det är ett pågående arbete,
            och bland annat tar vi nu bort satsningar som inte är riktade
            mot fysiska åtgärder.
          </note>
          <note>
            Vad har vi att göra med för åtgärder? Runt om i vårt land vidtas
            tusentals klimatåtgärder.
          </note>
          <note>
            Under de senaste fyra åren har Sverige fått minst 30 000 laddpunkter
            – att jämföra med 2 000 laddpunkter under Alliansens åtta år.
            Det är en enorm ökning.
          </note>
          <note>
            Det finns biogastankställen, och vi har biogasproduktion runt
            om i landet som tar vara på lantbrukets restavfall, vilket skapar
            jobb och dubbel klimatnytta.
          </note>
          <note>
            Det senaste inom biogasen är särskilt spännande, fru talman.
            Det handlar om flytande biogas, och det är otroligt spännande.
            Branschen säger att 50 tankstationer för flytande biogas håller
            på att byggas. Detta kommer att vara fundamentalt viktigt för
            att vi ska kunna ställa om de tunga transporterna. När branschen
            får frågan varför de gör detta svarar de att det är för att de
            får stöd för det. Det hade inte skett om inte Klimatklivet hade
            funnits där. Sammantaget leder alla satsningar till att vi får
            en minskning med 1 540 000 ton, och det är bara de åtgärder som
            hittills har vidtagits. Det är alltså substantiella utsläppsminskningar
            som vi har att göra med tack vare dessa satsningar.
          </note>
          <note>
            Då måste vi återigen föra tillbaka debatten till att handla om
            vad vi ska ha i stället. Om man nu, som Moderaterna, så gärna
            vill ta bort alla pengar och göra drastiska, drakoniska nedskärningar
            i miljöbudgeten, vad ska vi då göra i stället? Det som man verkar
            göra nu och som är någon form av skenmanöver är att ta pengar
            från biståndet, från fattiga länder, och satsa dem på att fylla
            upp miljöbudgeten. Det är naturligtvis fusk.
          </note>
          <note>
            Det är ganska magstarkt, jag skulle till och med säga modigt,
            av Moderaterna att hänvisa till internationella klimatkrediter.
            DN har gjort en rejäl granskning av detta de senaste veckorna
            och kommit fram till att det är ett fullständigt luftslott. Bara
            2 procent av de internationella krediterna leder till reella utsläppsminskningar.
            Om man vill prata om effektiv klimatpolitik måste man nog gå hem
            och göra sin hemläxa.
          </note>
          <note>
            Nåväl, regeringen satsar miljarder på både Klimatklivet och Industriklivet.
            Vi bibehåller också höga miljöskatter och höjer dem ytterligare
            , något som alliansregeringen gav upp under sina åtta år. De stora
            skillnaderna i svensk klimatpolitik i dag finns här – de som driver
            på för förändring versus de som vill montera ned det samlade klimatarbetet.
          </note>
          <note>
            Med detta yrkar jag bifall till utskottets förslag.
          </note>
          <note type="speaker">
            Anf. 85 LOUISE MEIJER (M) replik :
          </note>
          <note>
            Fru talman! Lorentz Tovatt har hög svansföring i klimatfrågan.
            Trots den fina retoriken ökade utsläppen med 2 procent förra året,
            och dess ­ förinnan planade utsläppsminskningarna ut. Detta är
            Miljöpartiets klimatfacit: ökade utsläpp.
          </note>
          <note>
            Lorentz Tovatt pratade om alliansregeringen. Det får han gärna
            göra, för när Moderaterna satt i och ledde regeringen minskade
            utsläppen med 20 procent.
          </note>
          <note>
            Fru talman! Lorentz Tovatt frågade, kanske retoriskt, vad man
            ska göra i stället, om Moderaterna nu vill ta bort Klimatklivet.
            Det är nästan som att Miljöpartiet ber Moderaterna om råd om vilken
            politik de ska föra när det gäller klimatet. Det ger vi gärna
            råd om. Moderaterna tycker att vi ska satsa på elektrifiering.
            Det gör vi också i budgeten – vi lägger 1,5 miljarder på satsningar
            på elektrifiering. Moderaterna tycker också att vi ska satsa på
            en CCS-strategi så att vi kan få till koldioxidlagring här i Sverige
            och fånga in de utsläpp som till exempel basindustrin står för.
            Miljöpartiet får gärna kopiera och ta efter det. Det är bara bra
            om det kan råda politisk enighet om detta.
          </note>
          <note>
            Fru talman! Jag måste ändå fråga Lorentz Tovatt: Hur försvarar
            reger ­ ingen och Miljöpartiet, och nu även riksdagsledamoten,
            att man när utsläppen ökar ändå väljer att lägga 2 miljarder på
            en åtgärd som har bedömts som ineffektiv?
          </note>
          <note type="speaker">
            Anf. 86 LORENTZ TOVATT (MP) replik:
          </note>
          <note>
            Fru talman! Det är lika bra att vi reder ut detta med utsläppen.
            Det är helt sant att utsläppen inte minskar tillräckligt mycket.
            Jag är den första att säga att vi behöver göra mer, och det är
            också därför regeringen gör mycket mer än oppositionen. Oppositionen
            gör motsatsen och drar ned på klimat- och miljöskatterna.
          </note>
          <note>
            Det som ska sägas kopplat till utsläppen, bara så att man förstår
            vad man pratar om när det gäller dem, är att Naturvårdsverket,
            när vi tog över makten, sa att vi har ett jättestort utsläppsgap
            och att vi inte kommer att klara våra mål. Det var en skuld som
            vi ärvde från alliansregeringen. Sedan har vi infört en radikal
            miljöpolitik. Vi har bränslebytet, vi har bonus–malus, vi har
            höjda miljöskatter, vi har en tredubblad miljöbudget och så vidare.
            När Naturvårdsverket nu tar fram sina prognoser säger de att de
            ser att gapet minskar.
          </note>
          <note>
            Givet den politik som regeringen driver igenom, i kontrast till
            opposi ­ tionen och till den dåvarande alliansregeringen, närmar
            vi oss klimatmålen nu, men självklart ska vi göra mer än så.
          </note>
          <note>
            När det gäller budgettrixande och siffertrixande pratade Louise
            Meijer om elektrifiering och sådant. Det man gör rent krasst är
            att totalt och drakoniskt dra ned på miljöbudgeten, och sedan
            hittar man på några mindre satsningar som man gör. Vi vet alla
            här att Klimatklivet har lett till 30 000 laddpunkter. Dessa vill
            Moderaterna ta bort, och sedan hittar man på en egen minisatsning
            vid sidan av.
          </note>
          <note>
            Jag vill återkomma till detta otroligt viktiga som Louise Meijer
            inte riktigt kan svara på, och det är: Om man kritiserar effektivitet,
            varför väljer man då att helt sabba det mest effektiva styrmedlet,
            koldioxidskatten?
          </note>
          <note type="speaker">
            Anf. 87 LOUISE MEIJER (M) replik:
          </note>
          <note>
            Fru talman! Jag får också inleda mitt anförande med att göra
            vissa korrigeringar. Det som man ska ha klart för sig är att Moderaterna
            lägger mer pengar på utgiftsområde 20 Klimatet än vad regeringen
            gör. Det är en försumbar skillnad med 3 miljoner mer, men det
            är dock mer.
          </note>
          <note>
            Lorentz Tovatt nämnde tidigare att Klimatklivet har lett till
            30 000 laddstolpar. Ja, det stämmer, men bara 8 000 av dessa har
            varit publika. Det är ju just publika laddstolpar vi behöver.
            Lorentz Tovatt nämnde också att DN har rapporterat om att mekanismerna
            för globala utsläppsminsk ­ ningar inom ramen för Kyotoprotokollet
            har fungerat dåligt. Ja, det stämmer också, men Energimyndigheten
            har utvärderat de svenska projekten och visat att de har varit
            effektiva.
          </note>
          <note>
            Min fråga till Lorentz Tovatt kvarstår. Klimatklivet är den absolut
            största satsning som regeringen gör för att få ned utsläppen.
            Detta måste betyda, enligt logiken, att det också är Klimatklivet
            som ska leda till de allra största utsläppsminskningarna, i alla
            fall enligt en rödgrön logik. Då måste jag fråga: Tror Lorentz
            Tovatt att Klimatklivet kommer att leda till att vi når våra klimatmål,
            som vi just nu är långt ifrån att nå, under den rödgröna regeringen?
          </note>
          <note type="speaker">
            Anf. 88 LORENTZ TOVATT (MP) replik:
          </note>
          <note>
            Fru talman! Jag tror inte alls att Klimatklivet ensamt leder
            till att vi når våra klimatmål. Det är just därför jag säger att
            vi behöver andra åtgärder också. Det är just därför vi behöver
            framför allt miljöskatter.
          </note>
          <note>
            Först och främst, för att gå tillbaka till miljöbudgeten, fru
            talman, är det som Moderaterna håller på med inte jättesnyggt.
            Det första man gör är att drakoniskt sänka biståndet. Sedan vill
            man dessutom ta bort mycket från klimat- och miljöbudgeten. Utöver
            den sänkning man gör på biståndet flyttar man över en del pengar
            därifrån till miljöbudgeten, och så får man det att framstå som
            att man lägger lika mycket som regeringen.
          </note>
          <note>
            De som hör denna utläggning förstår vad det handlar om: Det är
            siffertrixande. Vi kan lägga detta vid sidan av och konstatera
            att det inte är så himla snyggt. Det är dessutom de fattigaste
            som drabbas hårdast av klimatförändringarna. Man tar alltså pengar
            från de fattigaste till att sänka klimatbudgeten. Det är inte
            bra , helt enkelt.
          </note>
          <note>
            Sedan har vi det som jag inte fick något svar på och som jag
            tycker är viktigt, nämligen att man som politiskt parti har som
            sin viktigaste kritiska ingång i en fråga att något ska bygga
            på effektivitet. I mitt anförande gick jag igenom hur effektiva
            olika typer av åtgärder är enligt forskningen. Det är helt uppenbart
            att skatter är det mest effektiva. Sedan finns det utmaningar
            med skatter, framför allt att de kanske inte alltid är så populära.
            Vi menar att vi behöver skatter, men vi behöver också annat.
          </note>
          <note>
            Om den viktigaste synpunkten från ett parti är att man ska ha
            en så effektiv politik som möjligt och man sedan ändå väljer att
            sabba den del av politiken som är mest effektiv och fortsätter
            att kritisera det andra, hur går det ihop? Hur funkar det logiskt
            att säga att man ska ha en effektiv klimatpolitik och sedan att
            man ska sabba det som är mest effektivt? För mig funkar inte detta.
            Den moderata logiken går inte ihop.
          </note>
          <note type="speaker">
            Anf. 89 KJELL-ARNE OTTOSSON (KD) replik:
          </note>
          <note>
            Fru talman! Jag skulle vilja ställa en fråga till Lorentz Tovatt
            av nyfikenhet. Riksdagsåret 2016/17 kom det ett tillkännagivande
            om att vi skulle satsa på en grön gräddfil, alltså ett strategiskt
            klimatprojekt där man skulle snabba på tillståndsprocessen när
            industrier ville ställa om till en mer miljövänlig verksamhet.
            Detta var alltså någonting som regeringen inte ställde sig bakom,
            så det blev ett tillkännagivande.
          </note>
          <note>
            I regeringens skrivelse 2018/19:75, som behandlar tillkännagivanden,
            kan vi läsa om just den här punkten. Där står det att Naturvårdsverket
            har fått i uppdrag att redovisa en modell för hur man redovisar
            statistik om miljötillståndsprövningar. Sedan har länsstyrelserna
            och Domstolsverket i februari respektive mars 2018 redovisat kompletterande
            uppdrag i regleringsbrev för 2018 om hur de kan bidra till en
            sammanhållen statistikredovisning avseende miljöprövning. Lite
            längre ned kan vi läsa att Naturvårdsverket har fått ett nytt
            uppdrag att förbereda så att myndigheten från och med 2021 kan
            ansvara för att ta emot, sammanställa, analysera och presentera
            den statistik som övriga myndigheter har bidragit med.
          </note>
          <note>
            I skrivelse 75 skriver regeringen alltså enbart om statistik
            och hur man hanterar statistikuppgifter. Vi är dock rörande eniga
            om att det är bråttom med klimatomställningen och att vi måste
            göra saker som är effektiva, vilket vi har pratat om bägge två.
            En sådan sak är att snabba på prövningsprocessen när det gäller
            strategiska klimatprojekt, vilket vi har ett tillkännagivande
            om från riksdagen.
          </note>
          <note>
            Utifrån skrivelse 75 kan jag inte se att någonting sådant har
            hänt, trots tillkännagivandet. Det handlar endast om statistikinsamling.
            Kan Lorentz Tovatt berätta vad som faktiskt händer? Och om regeringen
            inte ämnar göra någonting med det här – varför?
          </note>
          <note type="speaker">
            Anf. 90 LORENTZ TOVATT (MP) replik:
          </note>
          <note>
            Fru talman! Tack, Kjell-Arne Ottosson, för frågan! Den kanske
            inte är helt kopplad till det här ämnet, men jag ska ändå svara
            på den eftersom jag tycker att den är viktig och relevant.
          </note>
          <note>
            För drygt ett år sedan skrev jag själv en motion där en av attsatserna
            var just att klimatlagen ska genomsyra all relevant lagstiftning.
            En av januariavtalets punkter är just den formuleringen.
          </note>
          <note>
            Nu ska vi precis tillsätta en utredning som tittar på det. Jag
            ser framför mig kanske inte nödvändigtvis att man hamnar just
            i en grön gräddfil, för det kan vara ganska svårt att veta vad
            som ska vara grönt, men åtminstone att utredaren får i uppdrag
            att titta på hur vi kan landa rätt när viktiga intressen står
            mot varandra. Hur kan vi landa rimligare och smartare än vad vi
            kanske gör i dag om exempelvis en vindkraftsetablering står mot
            ett annat värdefullt intresse? Det kommer vi som sagt att titta
            på i den här utredningen. Detta ska vi alltså göra framöver.
          </note>
          <note>
            Medan Kjell-Arne Ottosson ändå står här framme i talarstolen
            passar jag på att skicka tillbaka en fråga. Kristdemokraterna
            har de senaste åren och även i år haft en politik som bygger på
            att man drar ned väldigt mycket på miljöbudgeten. Samtidigt har
            man framfört kritik mot att vissa satsningar inte skulle vara
            tillräckligt effektiva. Då undrar jag: Varför väljer man att dra
            ned? Varför väljer man inte att satsa på det som man själv tycker
            är mer effektivt? Tycker Kristdemokraterna att vi satsar för mycket
            på klimatet generellt? Är det vad det handlar om? Eller tror Kristdemokraterna
            att det är bättre om man helt enkelt inte satsar på klimatet?
          </note>
          <note type="speaker">
            Anf. 91 KJELL-ARNE OTTOSSON (KD) replik:
          </note>
          <note>
            Fru talman! Det är glädjande att höra att Lorentz Tovatt vill
            ta tag i den här frågan. Men detta var alltså riksmötet 2016/17.
            Nu är vi på riksmötet 2019/20, och det som stod i skrivelse 75
            handlar endast om statistikinsamling och inte alls om det som
            tillkännagivandet tog upp och som Lorentz Tovatt berättar en del
            om här i talarstolen.
          </note>
          <note>
            Om vi vill göra något som faktiskt gör skillnad måste vi ta tag
            i det. Och som jag sa i mitt förra inlägg: Vi har inte hur mycket
            tid som helst. Det är bråttom. Varför väntar då regeringen och
            håller på med statistikinsamlande i stället för att göra verkstad
            av det hela?
          </note>
          <note>
            Självklart, Lorentz Tovatt, ska vi satsa på miljö- och klimatfrämjande
            åtgärder som gör skillnad. Där har vi olika syn på vad vi ska
            satsa på. Till exempel vet jag att Lorentz Tovatt är en förkämpe
            för tåg. Vi kristdemokrater ser att det inte fungerar med bara
            tåg i Sverige. Vi måste även satsa på flyg. Därför vill vi satsa
            på biobränsle för flyg och elektrifiering av flyg, för att ta
            ett exempel. Vi har CCS. Vi vill samla in CO 2 och eventuellt
            använda till andra saker eller köra ned det i berggrunden. Vi
            har bio ­ bränsle. Den svenska skogen är jätteviktig även för
            våra bilar. Det finns många satsningar vi kan ta upp. Vi kan fortsätta
            Industriklivet, en satsning som regeringen har gjort och som är
            bra, och satsa mer pengar på det. En omställning av industrin
            är jätteviktig. Som vi såg senast på nyheterna antingen i morse
            eller i går morse, bland annat från SSAB, är industrin en stor
            utsläppare av CO 2 , och därför måste vi satsa pengar på det.
            Det är helt rätt. Men det måste vara effektivt och kostnadseffektivt.
          </note>
          <note type="speaker">
            Anf. 92 LORENTZ TOVATT (MP) replik:
          </note>
          <note>
            Fru talman! Jag tackar Kjell-Arne Ottosson för replikväxlingen.
          </note>
          <note>
            Vi gör som sagt denna utredning nu, och vi får se vad den landar
            i. Det återstår helt enkelt att se.
          </note>
          <note>
            Fru talman! Jag försöker smälta att när jag frågar vad Kristdemokraterna
            vill satsa på i stället svarar Kjell-Arne Ottosson att han vill
            satsa på flyg. Jag kan inte riktigt förstå det. Vi vet att flyget
            i dag inte kan köras klimatvänligt. Så enkelt är det. Det är fakta.
            Någon gång i framtiden hoppas vi att det kan gå, men nu vet vi
            detta. Men när jag frågar om man inte kan satsa på någonting annat
            i stället för dessa neddragningar svarar Kjell-Arne Ottosson alltså
            flyg. Jag förstår inte det. Det är väldigt motsägelsefullt.
          </note>
          <note>
            Sedan tog Kjell-Arne Ottosson upp en del andra saker – biodrivmedel
            för flyg, laddinfrastruktur, CCS och lite olika saker. Allt detta
            satsar ju vi på. Regeringen har politik på alla de här områdena.
            Min fråga rörde varför Kristdemokraterna vill dra ned på klimatarbetet
            och varför man inte väljer att göra någonting annat med pengarna.
            Tycker Kjell-Arne Ottosson att vi satsar för mycket pengar på
            klimatet? Det blir ju det som det i praktiken innebär när Kristdemokraterna
            vill att vi ska minska mängden pengar vi spenderar på klimatet.
          </note>
          <note>
            Frågan var inte vad Kristdemokraterna har i sin budget nu. Jag
            vet det, och mycket av det som finns i den budgeten har regeringen
            redan. Men regeringen vill satsa mer pengar, och det var därför
            min fråga riktade in sig på just detta med att Kristdemokraterna
            helt enkelt vill dra ned väldigt mycket på miljö- och klimatarbetet.
            Det tycker jag är väldigt tråkigt.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 17.)
          </note>
          <note>
            § 13 Riksrevisionens rapport om regionala exportcentrum
          </note>
          <note>
            Näringsutskottets betänkande 2019/20:NU5
          </note>
          <note>
            Riksrevisionens rapport om regionala exportcentrum (skr. 2018/19:135)
          </note>
          <note>
            föredrogs.
          </note>
          <note type="speaker">
            Anf. 93 TOBIAS ANDERSSON (SD):
          </note>
          <note>
            Fru talman! Jag vill börja med att yrka bifall till vår reservation.
          </note>
          <note>
            De senaste åren har Sveriges tillväxt nästan helt uteblivit.
            Även prognoserna framgent för bnp-per-capita-utvecklingen ser
            dystra ut – en problembild som förvärras av den redan inledda
            ekonomiska avmattningen, som av allt att döma kan antas tillta,
            och de rådande handelskonflikterna på den globala marknaden.
          </note>
          <note>
            För ett exportberoende land som Sverige finns med andra ord flera
            mörka orosmoln på himlen. Det krävs ett aktivt engagemang både
            från politiken och från näringslivet för att slå vakt om den svenska
            exportförmå ­ gan.
          </note>
          <note>
            Från vår sida menar vi därför att initiativet med de regionala
            exportcentrumen i grund och botten är någonting positivt för att
            stärka svenska företags exportmöjligheter i hela landet. Samtidigt
            måste en ständig hänsyn visas till svenska skattemedel, varpå
            det är av yttersta vikt att satsning ­ en genererar ett adekvat
            mervärde samtidigt som privata aktörer inte konkurreras ut av
            regeringen själv.
          </note>
          <note>
            Med det sagt finner vi det problematiskt att Riksrevisionens
            rapport landar i att Tillväxtverkets och regeringens redovisning
            av de regionala exportcentrumens verksamhet endast sker på en
            basal nivå och därmed inte motsvarar de förväntningar som näringsutskottet
            har gett uttryck för när det gäller regeringens resultatredovisning
            på politikområdet – trots att det självklart är angeläget, inte
            minst ur ett skattebetalarperspektiv, att Reger ­ ingskansliet
            har effektiva metoder för utvärdering.
          </note>
          <note>
            Därför gläds jag åt det tillkännagivande till regeringen som
            ett enigt utskott föreslår kopplat till just förbättrad uppföljning
            och utvärdering. Här ryms sannerligen en stor förbättringspotential.
          </note>
          <note>
            Fru talman! Vi menar dock att ytterligare förbättringspotential
            finns och förespråkar en utredning av hur framtida regional exportrådgivning
            ska kunna upphandlas av fristående aktörer.
          </note>
          <note>
            Fru talman! Det är vår övertygelse att det ute i landet återfinns
            regio ­ nala och nationella organisationer såväl som företag som
            har goda kunska ­ per om export och handel. Om de tilläts upphandla
            den regionala export ­ rådgivningen hade densamma förmodligen
            drivits i en mer entreprenöriell anda och eventuellt med bättre
            resultat. Det går dock inte att fastslå innan en utredning ägt
            rum, va rför vi föreslår just en sådan.
          </note>
          <note>
            Utöver detta menar vi att det även är angeläget att insatserna
            inom ramen för exportfrämjande samordnas med andra statliga insatser
            så att insatser inom exportfrämjande och till exempel insatser
            för näringslivet eller arbetstagarna inte drar åt olika håll.
            Därför bör det även övervägas ett införande av en nationell samordning
            av dessa medel för att säkerställa ett effektivt och koordinerat
            exportfrämjande. Därav vår reservation på området.
          </note>
          <note type="speaker">
            Anf. 94 ANN-CHARLOTTE HAMMAR JOHNSSON (M):
          </note>
          <note>
            Fru talman! Detta är ett betänkande om Riksrevisionens rapport
            om hur regionernas exportcentrum lyckats med sitt uppdrag från
            regeringen.
          </note>
          <note>
            Det är ett enigt utskott som föreslår ett tillkännagivande till
            regeringen med anledning av motionsyrkanden som rör uppföljning
            och utvärdering av exportfrämjande åtgärder. Utskottet säger till
            regeringen att den bör se till att exportfrämjande åtgärder regelmässigt
            effektutvärderas och att myndighetsstyrningen ska utvecklas så
            att det blir möjligt att följa upp och utvärdera genomförandet
            av de exportfrämjande åtgärderna.
          </note>
          <note>
            Utskottet skriver också till regeringen att den ska arbeta för
            att möjliggöra uppföljning och utvärdering i hela värdekedjan
            när det handlar om satsningar på regionala exportcentrum.
          </note>
          <note>
            Fru talman! Regeringen ville med regionala exportcentrum få en
            dörr in till exportinformation. Ett konkret mål var att varje
            företag skulle få rätt kontakt med rätt handläggare inom 24 timmar.
            Önskad effekt var att få fler små och medelstora företag att bli
            internationella. Det står i rapporten att Tillväxtverket dock
            konstaterar att sådana effekter inte är helt lätta att belägga.
          </note>
          <note>
            Fru talman! Jag kan inte riktigt förstå vari det svåra består.
            När det gäller målsättningen att koppla ihop små och medelstora
            företag med rätt handläggare inom 24 timmar är det möjligt att
            mäta detta. När det gäller att önskad effekt var att de små och
            medelstora företagen går på export kan man också mäta det genom
            att se om de har gjort det. För mig kan det inte vara mer tydliga
            parametrar än så.
          </note>
          <note>
            Man kan fråga f öretagen som hör av sig om de har fått hjälp
            inom 24 timmar. Det kan kontrolleras med ett mail eller telefonsamtal,
            och så kan man ta reda på om det tog 12, 24, 46 timmar eller mer.
            Då får man statistik på detta. I återkopplingen måste också en
            fråga vara om företagaren hamnade hos rätt handläggare – ja eller
            nej. Om svaret är nej vill man också veta vari problematiken ligger
            för att kunna vidta åtgärder. Om man hör av sig till företaget
            efter ett år eller vad man nu bestämmer för att höra hur det har
            gått – är de på export eller inte ? – går det också att följa
            upp med en fråga där svaret är ja, nej eller att man håller på
            att arbeta för att komma ut på exportmarknaden.
          </note>
          <note>
            U ppföljning och utvärdering är A och O för att lyckas med uppdrag
            med rätt insatser och få ut rätt effekter. Vi får följa regeringens
            väg framåt med reglerings- eller riktlinjebrev eller ägaranvisning
            så att underlag blir användbara och tydligt ge r besked om vad
            som fungerar och inte – vad som får effekt när det gäller exportfrämjande
            åtgärder.
          </note>
          <note>
            Fru talman! Jag yrkar bifall till utskottets förslag.
          </note>
          <note type="speaker">
            Anf. 95 PER SCHÖLDBERG (C):
          </note>
          <note>
            Fru talman! Jag vill först yrka bifall till näringsutskottets
            förslag i betänkandet om regionala exportcentrum rörande uppföljning
            och utvärdering av exportfrämjande åtgärder.
          </note>
          <note>
            När jag går igenom Riksrevisionens rapport och regeringens skrivelse
            om regionala exportcentrum slås jag av två saker. Det uppenbara,
            naturligtvis, är det som står i regeringens skrivelse om att det
            måste bli en bättre effektutvärdering och uppföljning av verksamheten.
            Det är vi alla överens om, och det är bra att utskottet är enigt
            när det gäller det.
          </note>
          <note>
            Den andra saken jag, som har en regional bakgrund på det här
            området, slås av är att jag ser för lite hur de regionala exportcentrumen
            sä tts in i en regional kontext. Sverige är en exportberoende
            nation med hög innova ­ tionskapacitet, gott anseende och ett
            starkt näringsliv. Med de förutsätt ­ ningarna är arbetet med
            att främja export både klokt och riktigt.
          </note>
          <note>
            Jag är medveten om att det inte ligger i Riksrevisionens uppdrag
            att göra en analys av hela systemet, från kommunala näringslivsenheter
            till statliga myndigheter. Men det är ändå så att det är alla
            samverkande parametrar som ger utfallet. Och då menar jag inte
            bara de statliga aktörerna.
          </note>
          <note>
            Regionerna satsar i dag rätt omfattande resurser som direkt eller
            indirekt syftar till att stärka näringslivets möjligheter till
            exempelvis ökad export. Den strategiska samverkan mellan regering
            och statliga myndigheter å ena sidan och regionerna å andra sidan
            måste förbättras. Jag har talat med ett par av regionerna, till
            exempel Västra Götalandsregionen och Region Kronoberg, och jag
            har kommit fram till några saker:
          </note>
          <note>
             Stärk de nationella satsningarna genom bättre förankring på
            regional nivå. Stäm av vad som pågår ute i landet innan nya initiativ
            utvecklas.
          </note>
          <note>
             Bygg inte nya strukturer utan använd befintliga initiativ och
            plattformar. Förutsättningarna ser väldigt olika ut över landet,
            och därför är det svårt med en modell som ska fungera över hela
            Sverige.
          </note>
          <note>
             En tydligare koppling behövs till de regionala utvecklingsstrategierna
            och de insatser som görs på lokal och regional nivå. Vid större
            satsningar bör man tillse att regionerna redan från början är
            med i planläggningen.
          </note>
          <note>
             Förstärk den strategiska planeringen och samverkan mellan regering
            och myndigheter och regionerna för att bättre nyttja resurserna
            och få kraftfulla och spetsiga främjandeinsatser.
          </note>
          <note>
             Regionala exportcentrum bör erbjuda flerspråkig kompetens i
            syfte att nyttja invandrarföretagares möjligheter att knyta utlandsmarknader
            närmare Sverige.
          </note>
          <note>
             Använd befintligt innovationsstödsystem som en utförare av
            exportinsatser. Det finns mängder av initiativ ute i landet, och
            den statliga överblicken kan bättre koppla ihop dessa initiativ
            till slagkraftiga enheter internationellt.
          </note>
          <note>
             Öka kunskapen om frihandelsavtalen. Kunskapen om till exempel
            CETA, ha ndelsavtalet mellan Kanada och EU, är enligt min bedömning
            begränsad ute i landet.
          </note>
          <note>
            Västra Götalandsregionen gör det, men regeringens exportfrämjande
            frågor kopplas inte alltid till regionernas internationaliseringsarbete
            och tillväxtstrategier. Regeringens satsningar blir ibland sidovagnar
            till de av re ­ gionerna beslutade satsningarna, och då blir inte
            effekten optimal.
          </note>
          <note>
            Fru talman! Avslutningsvis vill jag säga att jag vet att regionerna
            brinner för att stärka systemet genom en utvecklad dialog mellan
            den regionala och den nationella nivån. Men då vill man också
            vara med i planläggning ­ en på något sätt. Jag är övertygad om
            att en bättre strategisk nationell–regional samverkan gynnar våra
            företags exportmöjligheter.
          </note>
          <note type="speaker">
            Anf. 96 LORENA DELGADO VARAS (V):
          </note>
          <note>
            Fru talman! Vi vill meddela att vi ställer oss bakom utskottets
            ställningstagande om att regeringens skrivelse ska läggas till
            handlingarna.
          </note>
          <note>
            Vi vill tydliggöra vilka värden som bör genomsyra verksamheten
            vid de regionala exportcentrumen, och därför har vi gjort ett
            särskilt yttrande. Där skriver vi att vi vill att klimatfrågan
            ska genomsyra alla beslut som tas i riksdagen. Därför behöver
            de olika främjandeåtgärder som vidtas inom de regionala exportcentrumen
            tydligt kopplas till klimat och miljö men också till den feministiska
            utrikespolitik som regeringen säger sig bedriva.
          </note>
          <note type="speaker">
            Anf. 97 ÅSA ERIKSSON (S):
          </note>
          <note>
            Fru talman! I måndags gjorde jag en brexitturné i min valkrets,
            Västmanland, för att höra hur företagen har förberett sig för
            en eventuell brexit. Det fanns en stor oro över det pågående handelskriget
            och över att flera länder signalerar att de vill införa fler handelshinder.
          </note>
          <note>
            Flera företag sa också att de blivit kontaktade av Business Sweden,
            som velat höra om de behöver hjälp och stöd för att förbereda
            sig för en eventuell brexit. Det är en av de regionala exportcentrumens
            uppgifter. Det gjorde mig glad att höra det. Det är nämligen precis
            så här det ska fungera. Vi behöver göra insatser för att stödja
            exporterande företag i deras verksamheter.
          </note>
          <note>
            För oss socialdemokrater är det av största vikt att hela landet
            kan utvecklas och ha en tillväxt. Exporterande företag behövs
            överallt. Det är 1,4 miljoner svenskar som har ett jobb att gå
            till tack vare exporten. Det skapar välstånd och välfärd i hela
            landet.
          </note>
          <note>
            Förra året ökade exporten i Sveriges samtliga regioner. Det var
            likadant 2017. Dessutom sker den största ökningen av exporten
            i de mindre länen, till exempel Gotland, Kronoberg och Blekinge.
            Hälften av tillväxten i exporten kommer från län utanför storstadsregionerna.
            Jag tror att en del av ökningen beror på de regionala exportcentrumen.
            Det är precis det som regeringen och vi socialdemokrater vill
            uppnå.
          </note>
          <note>
            Kom ihåg bakgrunden till att de regionala exportcentrumen infördes!
            Det var önskemål från företagen själva. De bad om att det skulle
            bli lättare att få information om man vill exportera och lättare
            att komma i kontakt med olika offentliga aktörer som behövde samordna
            sig på ett bättre sätt.
          </note>
          <note>
            Det finns givetvis saker som kan bli bättre. Olika län har olika
            förutsättningar vid starten av regionala exportcentrum, och de
            fungerar lite olika bra. Vi behöver definitivt skruva lite i systemet.
            Riksrevisionens rapport är ett bra verktyg för det. Därför står
            vi socialdemokrater bakom tillkännagivandet.
          </note>
          <note>
            Fru talman! Behovet finns fortfarande i allra högsta grad. Staten
            ska bidra till att samordna offentliga aktörer. Vi ska peppa och
            informera så att fler företag vågar ta steget och ger sig ut på
            den internationella marknaden. Nästan 49 000 företag exporterade
            förra året. Det är jättebra. Men många fler har exportpotential,
            och den måste vi ta till vara.
          </note>
          <note>
            I kommande exportstrategi kommer hållbarhetsfrågorna att ha ett
            ännu tydligare fokus. Det är bra.
          </note>
          <note>
            Med det yrkar jag bifall till utskottets förslag i betänkandet
            och givetvis avslag på reservationen från Sverigedemokraterna.
          </note>
          <note>
            Ännu fler företag måste våga ta steget att exportera för att
            Sverige ska kunna ha tillväxt, framgång, välfärd och framtidstro
            i hela landet.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 17.)
          </note>
          <note>
            § 14 Riksrevisionens rapport om jämställdhet i Almis låneverksamhet
          </note>
          <note>
            Näringsutskottets betänkande 2019/20:NU6
          </note>
          <note>
            Riksrevisionens rapport om jämställdhet i Almis låneverksamhet
            (skr. 2018/19:123)
          </note>
          <note>
            föredrogs.
          </note>
          <note type="speaker">
            Anf. 98 LORENA DELGADO VARAS (V):
          </note>
          <note>
            Fru talman! Jämställdhet kommer inte av sig självt. Det krävs
            ett mångfasetterat arbete som inte bara handlar om siffror, representation
            och värderingar utan om allt det och lite till. De patriarkala
            strukturerna genomsyrar vårt samhälle och påverkar var och en
            av oss. Det är människor som jobbar, som leder och driver företag
            och myndigheter. Inga företag eller organisationer existerar i
            ett vakuum, och ingen är opåverkad av de patriarkala strukturerna.
          </note>
          <note>
            När Tillväxtverket analyserar och presenterar statistik över
            kvinnors företagande i Sverige ser vi en stor skillnad både generellt
            och i olika branscher. I vissa branscher är bara 5 procent av
            företagarna kvinnor. Totalt är ungefär 30 procent kvinnor. Det
            är siffror som har stått stilla i 30 år.
          </note>
          <note>
            Vi har i vår motion valt att höja ribban lite, utefter Riksrevisionens
            rapport där tydlighet efterfrågas och utefter organisationers
            beskrivningar av situationen och möjligheterna för kvinnliga företagare.
            Vi föreslår att regeringen uppdrar åt Almi att skapa en jämställdhetsplan
            med tydliga mål och måluppföljningar som ska harmoniseras i hela
            organisationen. Vi före ­ slår också att regeringen bör omformulera
            Almis uppdragsmål så att de jämställdhetspolitiska målen avspeglas
            bättre.
          </note>
          <note>
            Nu har vår regering valt att kalla sig en feministisk regering.
            Det innebär att man måste ta ett tydligt ansvar i frågan.
          </note>
          <note>
            Statistiken har som sagt varit oförändrad under många år. Det
            innebär att inte heller statistiken över kvinnor som går till
            banken och ansöker om lån för att starta upp ett företag har förändrats.
            Det påverkar deras självförtroende, frihet och möjlighet att skapa
            bättre förutsättningar för sig själva. Det påverkar också vårt
            samhälle.
          </note>
          <note>
            Det behövs såklart fler åtgärder än dem vi föreslår i vår motion.
            Det här är långt ifrån tillräckligt för att kunna vända trenden.
            Men genom att skapa en jämställdhetsplan med tydliga mål och måluppföljningar
            kan vi i alla fall börja vända siffrorna i låneverksamheten och
            se till att kvinnor får ta del av den. Vi vill att regeringen
            visar en tydlig väg i detta. Om reger ­ ingen gör det tror vi
            att andra kommer att följa efter.
          </note>
          <note>
            Vi har också avvisat den neddragning regeringen gör i sin budget
            kring Almi och har därför lagt till för att täcka ett sådant arbete.
          </note>
          <note type="speaker">
            Anf. 99 MATHIAS TEGNÉR (S):
          </note>
          <note>
            Fru talman! Denna debatt handlar alltså om Riksrevisionens rapport
            om jämställdhet i Almis låneverksamhet.
          </note>
          <note>
            Till att börja med vill jag yrka bifall till utskottets förslag
            i betänkande NU6 och avslag på motionerna.
          </note>
          <note>
            Jag vill också inleda med att påpeka att vi är eniga om målet
            om jämställdhet, som Lorena Delgado Varas också nämnde. Det är
            synen på hur vi ska komma dit som skiljer oss åt.
          </note>
          <note>
            Frågan om jämställdhet i Almis låneverksamhet kan för vissa verka
            vara liten och av mindre vikt. Samtidigt är det, i alla fall för
            mig, en djupt ideologisk fråga. Som jag ser det är socialdemokratin
            som rörelse den enda sanna frihetsrörelsen i svensk politik. I
            grunden handlar det om en vilja att alla individer, oavsett bakgrund,
            ska få chansen att välja sin egen väg i livet. Hjalmar Branting
            uttryckte det en gång som att alla måste få chansen att förverkliga
            sina bästa stämningars längtan. Då behövs ett jämlikt samhälle,
            och då behövs socialdemokratisk politik.
          </note>
          <note>
            En viktig del i visionen om alla människors lika värde och därigenom
            idén om att alla ska kunna förverkliga sig själva och sina egna
            drömmar är just jämställdhet. Vårt samhälle är i grunden präglat
            av en ordning där män som grupp är överordnade kvinnor. Det tar
            sig uttryck genom att män tjänar mer pengar och tar mindre ansvar
            i hemmet. Det tar sig också uttryck genom mäns våld mot kvinnor.
            Det tar sig uttryck genom hedersförtryck. Och det tar sig uttryck
            genom diskriminering.
          </note>
          <note>
            Denna norm är ett samhällsproblem som begränsar kvinnor. Därför
            är det för alla frihetstörstande människor omöjligt att eftersträva
            frihet utan feminism.
          </note>
          <note>
            Vad har då detta med Almis företagsutlåning att göra? Jo, för
            många människor är eget företagande ett sätt att förverkliga sig
            själva. Företagan ­ de är för vissa att likställa med frihet.
            Med den utgångspunkten är det oerhört viktigt att män och kvinnor
            har samma möjlighet att bedriva företagande. Detta är faktiskt
            ett av de jämställdhetspolitiska delmål som vi i Sverige har.
            Därför är, fru talman, frågan om jämställdhet i Almis utlåningsverksamhet
            oerhört viktig för oss socialdemokrater.
          </note>
          <note>
            Kvinnligt företagande ligger oss nämligen väldigt varmt om hjärtat.
            Det är därför av yttersta vikt att vi lever upp till det jämställdhetspolitiska
            delmålet, som jag nämnde, om att kvinnor och män ska ha samma
            möjligheter att starta och driva företag.
          </note>
          <note>
            Ibland, fru talman, framför andra partiet att vi socialdemokrater
            inte värnar kvinnligt företagande. Argumentationslinjen brukar
            vara att efter ­ som vi är för begränsningar av vinstuttag i välfärdsföretag
            och inte tycker att lyx-RUT i form av privata kockar är prioriterat
            är vi emot kvinnligt företagande. I grunden är det en märklig
            tankegång. Det innebär ju att man tänker att de enda sektorer
            där kvinnor ska vara företagare är inom hushållsnära tjänster
            och vårdtjänster.
          </note>
          <note>
            Sanningen är att vi socialdemokrater älskar kvinnligt företagande.
            Men vi vet samtidigt att det fortfarande är för få kvinnor som
            är företagare. Därför är det glädjande att en av slutsatserna
            i Riksrevisionens rapport är att Almi strävar efter att utföra
            uppdraget om kvinnors företagande på ett samstämmigt och konsekvent
            sätt, även om Riksrevisionen också påpekar att det råder otydligheter
            i återrapporteringen till regeringen.
          </note>
          <note>
            Fru talman! Arbetet för jämställt företagande måste naturligtvis
            fortsätta. Almi är en viktig spelare i detta. Men när Riksrevisionen
            bland annat gör iakttagelsen att det finns brister i Almis återrapportering
            vet vi samtidigt att ett sätt att följa upp uppdragsmålen är genom
            löpande ägardialoger mellan regeringsföreträdare och bolagets
            styrelseordförande och vd. Vi vet att en sådan ägardialog fungerar
            väl i dag. Samtidigt har vi socialdemokrater valt att biträda
            ett yrkande om att regeringen ändå måste säkra återrapportering
            från Almi.
          </note>
          <note>
            Dessutom påpekar Riksrevisionen att det inte är angivet i ägaranvisningen
            hur uppdraget om kvinnors företagande ska utföras. Detta är egentligen
            en fundamental fråga när det gäller den statliga ägarstyrningen,
            det vill säga hur statliga bolag i allmänhet och Almi i synnerhet
            bäst styrs för att leva upp till uppsatta mål.
          </note>
          <note>
            Jag tror inte att Almi ska hanteras annorlunda än andra statliga
            bolag. Jag tror inte heller att detaljreglering av våra statliga
            företag leder till någonting gott. En rimlig styrning är i stället
            att målen är tydliga, kvantifierbara och styrande. De statliga
            bolagen ska ledas av kompetenta och jämställda styrelser och vd:ar.
            På detta område har regeringen arbet a t mycket aktivt ända sedan
            2014.
          </note>
          <note>
            Jag är övertygad om att en tydlig uppdelning av ansvar ligger
            i linje med hur bolag med statligt ägande bäst ska styras. Bolag
            med statligt ägande liksom privatägda bolag ska styras med aktiebolagslagen
            som ramverk, med bolagsstämman som högsta beslutande organ och
            med staten som aktiv ägare som dock inte ägnar sig åt överdriven
            detaljreglering.
          </note>
          <note>
            Slutligen förhåller det sig så att regeringen löpande ser över
            de statliga bolagens mål, och regeringen kommer att se till att
            Almis mål uppdateras inom det kommande året.
          </note>
          <note>
            Fru talman! Sammanfattningsvis vill jag trycka på vikten av kvinnligt
            företagande. Som jag sa tidigare är jag glad över att Riksrevisionen
            konstaterar att ”Almi strävar efter att utföra uppdraget om kvinnors
            företagande på ett samstämmigt och konsekvent sätt”. Det är en
            självklarhet för oss socialdemokrater att män och kvinnor ska
            ha samma möjligheter att starta och driva företag. Så är det inte
            i dag, och vi kommer inte att vila förrän det jämställdhetspolitiska
            delmålet är uppfyllt. Men det uppnås inte genom detaljreglering
            av Almi.
          </note>
          <note>
            (Applåder)
          </note>
          <note type="speaker">
            Anf. 100 ANN-CHARLOTTE HAMMAR JOHNSSON (M):
          </note>
          <note>
            Fru talman! Detta ärende är ett betänkande med anledning av den
            rapport som kommit från Riksrevisionen. Riksrevisionen har granskat
            om regeringens och Almi Företagspartner AB:s arbete med Almis
            uppdrag om kvinnors företagande bidrar till att uppfylla det jämställdhetspolitiska
            målet om ekonomisk jämställdhet. Rapporten innehåller slutsatser
            och rekommendationer som avser regeringen och Almi.
          </note>
          <note>
            Riksrevisionen skriver att det råder otydlighet i regeringens
            styrning och även i Almis återrapportering till regeringen. De
            anser att formuleringen av uppdraget i Almis ägaranvisning är
            i linje med näringsutskottets uttalande om att Almi ska främja
            kvinnors företagande. Riksrevisionen menar att det är oklart om
            uppdragsbeskrivning och tillhörande nyckeltal i tillräcklig omfattning
            beaktar de jämställdhetspolitiska målen.
          </note>
          <note>
            Riksrevisionen har i granskningen funnit att redovisningen av
            kön för låneansökningar är otydlig och inkonsekvent. En sådan
            redovisning gör dessutom att det som skrivs blir mer fördelaktigt
            än vad det är i verklighe ­ ten.
          </note>
          <note>
            Fru talman! Regeringen har delmålet om att öka möjligheter för
            kvinnor att starta och driva företag och anser att det bör beaktas
            i Almis uppdragsmål. Därför är det ytterst märkligt att det statliga
            bolaget har redovisat statistik där man inte följer redovisningen
            av kön. För mig ska statistik tveklöst gå att lita på och att
            Almi för tillförlitlig statistik. Det är denna statistik, hur
            den än ser ut i verkligheten, som vi ska kunna använda för att
            fatta politiska beslut och vidta eventuella åtgärder. Därför är
            arbetet och uppföljningen A och O för politiska beslut och för
            dem i Sverige som vidare använder statistiken som underlag.
          </note>
          <note>
            Jag yrkar bifall till utskottets förslag.
          </note>
          <note type="speaker">
            Anf. 101 LORENA DELGADO VARAS (V):
          </note>
          <note>
            Fru talman! Jag glömde säga att jag yrkar bifall till vår reservation.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 17 .)
          </note>
          <note>
            § 15 Första kontrollstationen för energiöverenskommelsen
          </note>
          <note>
            Näringsutskottets betänkande 2019/20:NU7
          </note>
          <note>
            Första kontrollstationen för energiöverenskommelsen (skr. 2018/19:153)
          </note>
          <note>
            föredrogs.
          </note>
          <note type="speaker">
            Anf. 102 MATTIAS BÄCKSTRÖM JOHANSSON (SD):
          </note>
          <note>
            Fru talman! Det är nu lite mer än tre år sedan energiöverenskommelsen
            slöts mellan fem av riksdagens partier. Sverigedemokraterna är
            ett av de partier som valde att stå utanför. Nu har vi kommit
            fram till den första kontrollstationen för densamma.
          </note>
          <note>
            Överenskommelsen har givetvis av de inblandade parterna hyllats
            som saliggörande. De sa sig ha en produkt som skulle stå sig över
            mycket lång tid. Men som i många andra sammanhang visade det sig
            rätt snabbt att det åtminstone fanns minst två olika tolkningar
            av det dokument man hade kommit överens om. Enbart detta faktum
            borde vara ett rejält underbetyg. Man kunde inte ens vara överens
            om vad man faktiskt kom överens om, trots att det var skriftligt
            formulerat.
          </note>
          <note>
            Detta accentuerar verkligen betydelsen av den kritik vi framfört,
            nämligen att de ingångna kompromisserna i energiöverenskommelsen
            är direkt destruktiva då man i utgångsläget står väldigt långt
            ifrån varandra. Viljan att få till en överenskommelse har trots
            det varit starkare, vilket har lett till att flera motsättningar
            har byggts in i överenskommelsen. Dessa äventyrar den övergripande
            målbilden för den svenska energipolitiken.
          </note>
          <note>
            Vad har då hänt sedan man slöt den överenskommelse som skulle
            bli en vändpunkt för svensk energipolitik? Bland tidningsrubrikerna
            under den senaste tiden kan man läsa följande:
          </note>
          <note>
             Dagens industri: ”Investerare flyr Skåne på grund av elbristen”
          </note>
          <note>
             Ny Teknik: ”Effektbrist blir det svåraste”
          </note>
          <note>
             Göteborgs-Posten: ”Varning för kommande elbrist i Göteborg”
          </note>
          <note>
             SVT Nyheter: ”Brist på el hotar delar av Sverige”
          </note>
          <note>
             VLT: ”400 företag oroas över elbristen – vart fjärde kan tvingas
            säga upp anställda”
          </note>
          <note>
             Dagens Nyheter: ”Elbrist hotar Stockholm när befolkningen växer”.
          </note>
          <note>
            Detta är en utveckling som nu leder mot att vi har samma problem
            som råder i många andra utvecklingsländer. Det är fortsatt så
            att många politiker har uppenbart svårt att skilja på energi och
            effekt.
          </note>
          <note>
            I den årliga kraftbalansrapport som Svenska kraftnät kom med
            i somras konstaterar man att effektbalansen fortsätter att försämras.
            Enligt prognosen för den kommande vintern kommer vi att ha ett
            underskott på närmare 1 000 megawatt för en normal vinter, vilket
            innebär att underskottet har mer än fördubblats på ett år. Vid
            årsskiftet planerar Vattenfall att stänga reaktorn Ringhals 2,
            och under det kommande året stängs även Ringhals 1. Man är tydlig
            med att detta ökar risken för effektbrist.
          </note>
          <note>
            Fru talman! Det finns ingenting i den nuvarande överenskommelsen
            som verkar i en riktning för att motverka den utveckling vi nu
            ser med problem att klara elförsörjningen vintertid. Storstadsregionerna
            upplever en alltmer tilltagande elbrist som drivs av att överföringskapaciteten
            är otillräcklig, samtidigt som lokal elproduktion försvinner.
          </note>
          <note>
            Denna utveckling är direkt skadlig för Sverige. Vi riskerar att
            bromsa eller helt hindra den samhällsutveckling som vi vill ha.
            Det handlar om att kunna elektrifiera transportsektorn för att
            minska vårt fossila beroende, att kunna framställa fossilfritt
            stål med hjälp av vätgas, att möjliggöra för bostadsbyggande och
            att möjliggöra för nya företag att etablera sig.
          </note>
          <note>
            Därför är det från vårt håll sett högst angeläget att välkomna
            alla fossilfria energikällor. Det finns ett behov av att en ny
            parlamentarisk utredning tillsätts för att se över den långsiktiga
            energiförsörjningen. Tyvärr är vi i detta betänkande ensamma om
            denna uppfattning.
          </note>
          <note>
            Ett av de förslag som vi lade fram i vår reservation i Energikommis
            ­ sionens slutbetänkande var att det borde införas ett mål om
            leveranssäker ­ het. Bakgrunden är att ingen särskild myndighet
            är ansvarig för densamma i dag. I stället är ansvaret för leveranssäkerhet
            uppdelat på ett flertal olika roller och aktörer, något som givetvis
            skapar oklarheter och risker för in ­ effektivitet. Vi betraktar
            det som en svag politik. Man kan utgå från devi ­ sen att allas
            ansvar är ingens ansvar. Tyvärr visar sig detta vara väldigt rättvisande
            inom energipolitiken.
          </note>
          <note>
            Glädjande nog har däremot inte det energipolitiska arbetet i
            riksdagen stått stilla. Detta förslag om ett mål för leveranssäkerheten
            kunde röstas igenom i riksdagen under det föregående riksmötet.
            I dag ligger det ett sådant tillkännagivande på regeringens bord.
          </note>
          <note>
            Fru talman! En del av parterna i överenskommelsen har nu alltmer
            börjat inse att vi även i framtiden troligen kommer att behöva
            planerbar kraftproduktion genom exempelvis kärnkraft eller stärkt
            konkurrenskraft för kraftvärme. Kärnkraften har också varit en
            av vattendelarna för dem som tolkar energiöverenskommelsen. Vad
            kom man egentligen överens om beträffande kärnkraftens framtid
            i Sverige? Den ena sidan har uppenbarligen uppfattningen att man
            kommit överens om att fasa ut kärnkraften till fullo genom ett
            mål om 100 procent förnybart. Den andra sidan håller i sin tolkning
            fast vid att man i de efterföljande orden betonar att detta inte
            innebär något förbud mot kärnkraft. Även detta är ett bärande
            skäl till att Sverigedemokraterna inte kunde stå bakom den nuvarande
            energiöverenskommelsen, där man inte på ett tydligt sätt kan slå
            fast att det är fossilfrihet som vi vill uppnå och att kärnkraften
            ska ges en tydligare och mer given roll i det framtida energisystemet
            i Sverige.
          </note>
          <note>
            Fru talman! Även här är det glädjande att riksdagen tagit initiativ
            bortom energiöverenskommelsen; man har röstat för att Sverige
            ska satsa mer långsiktigt på forskning och utveckling av kärnkraft
            och har även riktat ett sådant tillkännagivande till regeringen.
          </note>
          <note>
            Med tanke på otydligheten kring ett av våra energipolitiska mål
            borde man däremot omedelbart göra en justering till att det ska
            handla om fossilfrihet. I detta betänkande är vi tyvärr återigen
            det enda parti som föreslår ett mål om 100 procent fossilfritt.
          </note>
          <note>
            Fru talman! Med detta vill jag yrka bifall till den reservation
            som finns i betänkandet.
          </note>
          <note>
            (Applåder)
          </note>
          <note type="speaker">
            Anf. 103 PATRIK ENGSTRÖM (S):
          </note>
          <note>
            Fru talman! Vi behandlar näringsutskottets betänkande NU7. Jag
            yrkar avslag på motionen med hänvisning till riksdagens beslut
            2018 om de energipolitiska målen och energipolitikens inriktning.
            Jag stöder utskottets förslag att riksdagen ska lägga regeringens
            skrivelse till handlingarna .
          </note>
          <note>
            Vart fjärde år ska man genomföra en kontrollstation för att följa
            upp energiöverenskommelsen. Denna skrivelse är av begränsad omfattning,
            eftersom arbetet med kontrollstationer startade hösten 2018. Längst
            bak i skrivelsen finns en sammanfattning som redovisar statusen
            för ett antal av åtgärderna.
          </note>
          <note>
            Jag kan konstatera att mycket är genomfört eller påbörjat. Det
            handlar exempelvis om avvecklingen av skatt på termisk effekt.
            Det handlar om sänkt fastighetsskatt, moderna miljökrav på vattenkraften
            och förlängning och utökning av elcertifikatssystemet. En genomförandegrupp
            ska kontinuerligt följa upp energiöverenskommelsen.
          </note>
          <note>
            När det gäller målbilden, 100 procent förnybar elproduktion 2040,
            finns det positiva tecken. Exempelvis lyfter IEA fram Sverige
            som ett globalt ledande land i denna fråga. Den förnybara elproduktionen
            har ökat, och under de kommande åren förväntas utbyggnaden fortsätta
            att öka i snabb takt. Därefter är utbyggnaden mer osäker. Men
            mycket tyder på att det finns förutsättningar för att andelen
            förnybar elproduktion 2040 kan närma sig 100 procent.
          </note>
          <note>
            Utvecklingen behöver naturligtvis följas. Vi måste också vara
            väldigt noga med hur förutsättningarna ser ut för elproduktion
            vid topplastsitua ­ tioner. Energieffektiviseringsmålet – 50 procent
            effektivare energianvänd ­ ning 2030 – är utmanande. Osäkerheterna
            är relativt stora och beror bland annat på bnp-utvecklingen. Även
            här behövs kontinuerlig uppföljning. Vid behov måste vi kunna
            vidta åtgärder i rätt tid.
          </note>
          <note>
            Det pågår ett antal initiativ som kan förbättra situationen till
            2030. Energisteget och genomförandet av EU-direktivet om energieffektivisering
            är sådana. Sveriges elmarknad fungerar väl. Bland annat har industrin
            konkurrenskraftiga priser, och överföringskapaciteten till grannländerna
            är hög i en europeisk jämförelse. Elproduktionen genererar även
            mycket låga utsläpp av växthusgaser.
          </note>
          <note>
            Sverige har alltjämt ett elsystem med hög försörjningstrygghet,
            men det finns utmaningar, som tidigare nämndes. Elnäten på alla
            nivåer behöver användas effektivt och utvecklas i takt med den
            ökande elektrifieringen av samhället. Det är bra att regeringen
            avser att fortsätta att främja – och undanröja hinder för – efterfrågeflexibilitet
            samt ta vara på digitaliseringens möjligheter.
          </note>
          <note>
            I Sverige har investeringarna i stamnäten ökat kraftigt. De kommande
            åren talar man om 3–5 miljarder per år. På regional och lokal
            nivå har många näringsidkare, elnätsföretag och kommuner utmaningar
            när det gäller kapacitetsbrist. På många håll i landet är taket
            för effektuttag nått, vilket riskerar att hindra nya investeringar
            och tillväxt. Svenska kraftnät och nätbolagen har ansvar för att
            utveckla och använda elnätet på ett effektivt sätt. Regeringen
            följer frågan noga och har gett Energimarknadsinspektionen i uppdrag
            att korta handläggningstiderna.
          </note>
          <note>
            I ett europeiskt perspektiv har svensk industri låga elpriser.
            Det är viktigt att svensk industri även framöver har konkurrenskraftiga
            priser. Elpriserna för svenska hushåll är dock i ett europeiskt
            perspektiv något högre än snittet på grund av höga nätavgifter
            och skatter.
          </note>
          <note>
            Nästa kontrollstation bör genomföras 2023. Uppföljningen av de
            energipolitiska målen och av elmarknadens utveckling bör utvecklas
            genom bättre samverkan mellan myndigheter för att skapa scenarier
            och indikatorer.
          </note>
          <note>
            Fru talman! Avslutningsvis: Energiöverenskommelsen om 100 procent
            förnybar elproduktion gav den långsiktighet och trygghet som krävs
            vid stora investeringar. Svensk Vindenergi har sammanställt investeringsbeslut
            och aviserade projekt i vindkraft sedan energiöverenskommelsen
            slöts. Det handlar om totalt över 80 miljarder i vindkraft som
            redan är i drift eller beräknas tas i drift fram till slutet av
            2021.
          </note>
          <note>
            Förutom klimatnyttan och tidig måluppfyllelse bidrar vindkraften
            ock ­ så med en hel del andra saker. Det handlar om fastighetsskatt,
            energiskatt på många miljarder, tusentals arbetstillfällen både
            i byggnationsskedet och när verken ska driftas, och produktionen
            genererar också låga elkostnader.
          </note>
          <note>
            Detta bör man beakta när man gör överenskommelser över partigränserna.
            Denna trygghet har skapat en fantastisk möjlighet för oss att
            ställa om.
          </note>
          <note>
            (Applåder)
          </note>
          <note type="speaker">
            Anf. 104 MATTIAS BÄCKSTRÖM JOHANSSON (SD) replik:
          </note>
          <note>
            Fru talman! I det anförande som ledamoten Engström höll lyfte
            han upp de energipolitiska mål som togs fram i energiöverenskommelsen.
            Det ena fokuserar på energieffektivisering. Det har utformats
            för att utgå från att man tittar på primärenergi. Det utgår inte
            från vilken energi som man använder.
          </note>
          <note>
            Där var Sverigedemokraterna ensamma om att ha den invändningen
            att ett sådant mål, vilket givetvis är bra, borde fokusera på
            använd energi och inte på primärenergi. Nackdelen är att man även
            räknar in energisektorn. Det gäller till exempel fjärrvärme, kraftvärme
            och kärnkraft. Det blir en nackdel. Stänger man ned kärnkraft,
            fjärrvärme eller kraftvärme blir det en energieffektiviseringsåtgärd.
          </note>
          <note>
            Här någonstans vill jag fråga ledamoten huruvida Socialdemokraterna
            betraktar det som en energieffektiviseringsåtgärd att stänga till
            exempel kärnkraft, fjärrvärme eller kraftvärme.
          </note>
          <note type="speaker">
            Anf. 105 PATRIK ENGSTRÖM (S) replik:
          </note>
          <note>
            Fru talman! Tack, Mattias Bäckström Johansson, för frågan! Nej,
            är svaret på den.
          </note>
          <note type="speaker">
            Anf. 106 MATTIAS BÄCKSTRÖM JOHANSSON (SD) replik:
          </note>
          <note>
            Fru talman! Tack för ett väldigt tydligt svar. Egentligen tror
            jag inte att det finns några meningsskiljaktigheter. Men det är
            väldigt olyckligt när man plockar in energisektorn.
          </note>
          <note>
            Det man borde utgå ifrån är att vi inte vill ha några förluster
            eller energi som inte används till något vettigt. Den största
            förlusten är kanske de motorer som finns i transportsektorn. Där
            skulle en elektrifiering leda till att vi kraftigt kan bidra till
            en betydligt högre energieffektivitet. Det blir olyckligt när
            man utformar målen och tar med delar som samtidigt behövs i klimatomställningen
            för att se till att vi har en robust och stabil elförsörjning.
          </note>
          <note>
            Det andra målet som jag tänkte fråga om är kopplat till detta
            med 100 procent förnybart. I miljöarbetet i stort handlar det
            annars om fossilfrihet. Men inom energipolitiken har man lagt
            det till att det ska vara 100 procent förnybart. Vattendelaren
            är där egentligen kärnkraft. Någonstans blir frågan vad som är
            viktigast i slutändan. Är det att vi är fossilfria och har så
            låga utsläpp som möjligt, eller är det viktigaste att det är förnybart
            men att vi kan ha högre utsläpp?
          </note>
          <note>
            Det finns enskilda förnybara energikällor som har högre utsläpp
            av koldioxid per kilowattimme än vad exempelvis kärnkraften har.
            Här är det åtminstone för Sverigedemokraterna angeläget att det
            är fossilfrihet vi ska sträva mot och att vi kan nå så låga utsläpp
            som möjligt. Men uppenbar ­ ligen har man från andra håll inga
            problem med att utsläppen kan bli högre bara att det är förnybart.
          </note>
          <note>
            Frågan till ledamoten är: Borde det inte vara mer angeläget att
            fokusera på att minska utsläppen i sådana fall?
          </note>
          <note type="speaker">
            Anf. 107 PATRIK ENGSTRÖM (S) replik:
          </note>
          <note>
            Fru talman! Tack återigen, Mattias. Jag ska försöka att svara
            lite längre. Jag inser själv att det tidigare svaret blev kort.
          </note>
          <note>
            Jag uppfattar att ledamoten är mest intresserad av kärnkraft.
            Det handlar om att som politiker måla in sig i ett hörn om vad
            som händer om 20 år. Jag vet inte om det är speciellt klokt. Jag
            gillar formuleringen om att det inte är ett politiskt beslut som
            ska stänga kärnkraften. Det är precis väl avvägt.
          </note>
          <note>
            Jag önskar att jag hade en spåkula. Man skulle kunna göra väldigt
            mycket då. Om inte annat skulle man kunna sia in i framtiden när
            det gäller energipolitiken. Både Mattias Bäckström Johansson och
            jag skulle nog gärna vilja kunna göra det, men det är ganska svårt.
          </note>
          <note>
            100 procent förnybart och inget politiskt beslut att stänga kärnkraften.
            Det väl avvägt och en klok formulering. De som gjorde överenskommel
            ­ sen lade ned ganska mycket tankemöda på den, och jag stöder
            den till 100 procent.
          </note>
          <note>
            (Applåder)
          </note>
          <note type="speaker">
            Anf. 108 LARS HJÄLMERED (M):
          </note>
          <note>
            Fru talman! Hushåll och företag i Sverige ska kunna räkna med
            en trygg elförsörjning. Det låter närmast banalt enkelt. I all
            sin enkelhet kan energipolitiken sammanfattas på just det sättet.
            Det ska vara en trygg elförsörjning.
          </note>
          <note>
            Om vi backar bandet några år till runt 2015 fanns det där och
            då framför allt allvarliga hot mot kärnkraften i Sverige. Det
            var en kombination av väldigt låga elpriser, en hög kärnkraftsskatt
            och behov av stora investeringar för att möta nya krav på säkerhet
            som landade i att kärnkraften där och då var väldigt olönsam.
            Sverige stod inför ett läge där all kärnkraft inom loppet av en
            femårsperiod i praktiken hade behövt stängas ned. Det handlade
            om 40 procent av den svenska elproduktionen.
          </note>
          <note>
            S och MP hade därutöver kort före förvärrat läget genom att ytterligare
            kraftigt höja kärnkraftsskatten. Det är ungefär det samma som
            man nu har gjort med kraftvärmen i de mer akuta och lokala problemen.
            Jag nämner detta därför att läget för kärnkraften var startpunkt
            och mycket av huvudskäl till att det över huvud taget kom igång
            förhandlingar mellan politiska partier som sedan landade i en
            överenskommelse.
          </note>
          <note>
            Det var en överenskommelse som handlade om att säkra kärnkraften
            där och då, värna och utveckla vattenkraften och ge en inriktning
            av villkoren för att investera i ny förnybar energi. Jag menar
            att det för oss och Moderaterna var rätt att ingå den överenskommelsen
            då, 2016. Hade det inte skett hade vi haft allvarliga problem
            i Sverige. Besluten har också bidragit till historiskt stora investeringar
            i framför allt ny förnybar energi.
          </note>
          <note>
            Fru talman! Nu har det sedan dess gått ett tag. Verkligheten
            ser lite annorlunda ut nu än vad den gjorde då. Nu kretsar mycket
            av den energipolitiska debatten om en sådan sak som de allvarliga
            lokala elproblemen. Exempelvis kan flera företag i södra Sverige
            inte växa som de vill och önskar för att elsystemet helt enkelt
            inte räcker till.
          </note>
          <note>
            Anmärkningsvärt nog har detta i det korta perspektivet förvärrats
            av att regeringen tillsammans med Centerpartiet och Liberalerna
            har lagt fram förslag om skatter på lokal elproduktion som har
            gjort att just sådan elproduktion har stängt.
          </note>
          <note>
            De lokala elproblemen fanns inte på det sättet 2016. Det är ett
            exempel på ett område där det nu krävs konkreta åtgärder. Vi har
            föreslagit att en del av beskattningen som finns på detta ska
            tas bort. Det kommer att krävas mer av flexibla kunder. Jag tror
            att regeringen kommer att tvingas ta fram ett krispaket för att
            lösa situationen i Stockholm och Skåne och att man däri framtvingar
            lokalt upphandlad effektreserv i till exempel Malmö ­ området.
          </note>
          <note>
            Jag tror dessutom att regeringen kommer att tvingas in i att
            diskutera hur man hanterar utlandsförbindelserna. I praktiken
            handlar det om att begränsa den svenska elexporten för att det
            lokala effektläget är sådant som det är. Jag utesluter inte att
            man behöver vidta sådana åtgärder, men det är anmärkningsvärt
            i en allvarlig situation.
          </note>
          <note>
            Man inför först skatter av miljöskäl. Det stänger produktion
            och förvärrar det lokala effektläget. Situationen i slutändan
            kan bli att elnätskun ­ derna får betala regeringens krispaket.
            Man stoppar exporten, och ur skorstenar i Tyskland och Polen sprutar
            det i slutändan ut koldioxid. Notera att det i den befintliga
            överenskommelsen inte finns någonting om just de lokala kapacitetsproblemen.
          </note>
          <note>
            Ett annat område som diskuteras framåt är elmarknadsmodellen
            där vi som kunder i dag betalar per kilowattimme. Jag tror dock
            att de flesta är överens om att vi kommer att ha överskott på
            elenergi och att utmaningen handlar om effekt och systemtjänster.
            Då tycker vi att det är rimligt att väcka en diskussion om man
            på sikt kan ha en annan modell, en modell som premierar det som
            kommer att vara en brist, det vill säga effekt och systemtjänst.
          </note>
          <note>
            Villkoren för elproduktion är ett annat område, långsiktiga energimål
            ytterligare ett. För Moderaterna är alltså läget att det var rätt
            att ingå överenskommelsen och uppgörelsen 2016. Sedan dess har
            det hänt saker. Den överenskommelse vi tecknade svarar inte mot
            det som egentligen alla ex ­ perter pekar på i dagsläget, och
            därför vill vi se en uppdaterad energipolitik.
          </note>
          <note>
            Därför har vi från Moderaterna, fru talman, först själva och
            sedan tillsammans med Kristdemokraterna både i sak och i form
            presenterat hur man kan bjuda in partier till förhandlingar. Vi
            har presenterat listor med vad vi menar ska vara ingångsvärden
            och innehåll i en uppdaterad energiöverenskommelse som tar vid
            där den befintliga, i praktiken nära nog fullt genomförd, finns.
          </note>
          <note>
            Det finns nio punkter i en lista som vi har lämnat. Det handlar
            om målsättningar och den befintliga kärnkraften. Det handlar om
            forskning om kärnkraft och andra områden och en effektutredning
            som tittar på nätfrågan och stabilitet i hela energisystemet.
            Det handlar om ett antal EU-frågor och om synen på subventioner.
            Sist och slutligen handlar det också om en så viktig sak som kraftvärmens
            roll i det svenska el- och energisystemet.
          </note>
          <note>
            Fru talman! Moderaterna är fortsatt beredda att ta ansvar i en
            uppdaterad energiöverenskommelse om innehållet är rimligt och
            riktigt. Men det förutsätter också att regeringen i närtid kan
            möta oss i förhandlingar där vi tar detta framåt. Hushåll och
            företag ska kunna räkna med en trygg el- och energiförsörjning,
            och vi vill fortsätta att vara med och ta ansvar för detta.
          </note>
          <note type="speaker">
            Anf. 109 CAMILLA BRODIN (KD):
          </note>
          <note>
            Fru talman! Den 10 juni 2016 slöts energiöverenskommelsen om
            den svenska energipolitiken mellan de ingående partierna. Nu har
            vi alltså kontrollstationen på bordet. Den grundläggande utgångspunkten
            var att bygga politiken på att förena tre grundpelare: försörjningstrygghet,
            konkurrenskraft och hållbarhet. Detta är de grundläggande utgångspunkterna
            för energipolitiken.
          </note>
          <note>
            En stor vinst till följd av överenskommelsen 2016 var slopandet
            av skatten på termisk effekt, den så kallade effektskatten. Den
            var skadlig för svensk kärnkraftsproduktion och avskaffades årsskiftet
            2017/18. Skatten utgjorde 20 procent av produktionskostnaderna
            och innebar en press på kärnkraftens konkurrenskraft.
          </note>
          <note>
            Energiöverenskommelsen har i dagsläget inte särskilt många reformer
            kvar, detta samtidigt som utmaningarna och problemen är stora.
            Effektutmaningen är stor, och den påverkas negativt inte minst
            om den planerbara produktionen försvinner. Sverige står inför
            en negativ kraftbalans redan i vinter. Under topplasttimmen en
            normalvinter kommer underskottet att uppgå till 1 000 megawatt
            och över 2 000 vid en tioårsvinter. Kraftbalansen kommer att fortsätta
            att försämras åren därpå.
          </note>
          <note>
            Fru talman! Vi har en framtid som kräver stora mängder ren el
            och ökad effekt. En förutsättning för att klara av att möta klimatets
            behov och samhällets behov i övrigt är en omfattande elektrifiering
            och digitalisering. Vi talar om en ökad elanvändning från dagens
            126 terawattimmar till upp ­ emot 200 terawattimmar. Analyser
            och rapport efter rapport visar i samma riktning.
          </note>
          <note>
            Då behövs alla rena energislag. Då behövs även stabilitet i produktio
            ­ nen, och det behövs leveranssäkra och väderoberoende kraftslag.
            Vår uni ­ ka energimix har gett oss konkurrensfördelar. Dessa
            måste vårdas, och vi ska vara stolta över vår energimix.
          </note>
          <note>
            Elsystemet är redan i dag i ett mer eller mindre akut läge i
            delar av vårt land. Bristsituationer riskerar längre fram att
            uppstå på fler platser. Vi ser hur företagsetableringar stoppas
            eller skjuts upp, detta framför allt i södra Sverige, vilket har
            sagts vid ett flertal tillfällen här i dag. Men reformer saknas.
          </note>
          <note>
            Det är ingen hemlighet att vi kristdemokrater tillsammans med
            Moderaterna har lyft fram förslag för att möta dessa problem.
            Vi anser att det behövs en ny utredning med målet om en ny, uppdaterad
            överenskommelse eller en kommission som tryggar försörjningen
            framöver.
          </note>
          <note>
            Det handlar om att se över effektsituationen, exempelvis hur
            marknaden kan justeras så att den också premierar leverans av
            effekt och nödvändiga systemtjänster som får systemet att fungera.
            Kärnkraft och andra planerbara energislag ersätts i dag inte för
            detta.
          </note>
          <note>
            Det handlar om att säkra snabb utbyggnad av elnätet, bland annat
            genom kortare processer. Nätkoncessionsutredningen har gett ett
            förslag, men det finns skäl att titta vidare på hur det kan tas
            vidare för att ta hand om problemet när det gäller kortare processer.
          </note>
          <note>
            Vi har även fört fram en färdplan för fjärde generationens kärnkraft
            och satsning på forskning också inom det kärntekniska området
            liksom att gemensamt med andra länder verka för standardiseringar
            av kärnkraftverk och kärnkraftskomponenter för att korta tider
            och sänka priser. Framför allt vill vi trycka på att livstidsförlängningar
            av kärnkraften ska komma på plats. Här har vi tidigare fört fram
            frågan kring Ringhals 1 och 2. Det påverkar södra Sverige, och
            man bör göra en snabbutredning för att få alla fakta på bordet
            och se över möjligheterna för fortsatt drift.
          </note>
          <note>
            Med tanke på kapacitetsbristen i storstäderna och betydelsen
            av planerbar kraftproduktion måste även den lokala produktionen
            via kraftvärme ges konkurrenskraftiga villkor. Nu går den utvecklingen
            i motsatt riktning.
          </note>
          <note>
            Som sagt, det finns inte särskilt många reformer kvar inom den
            befintliga överenskommelsen. Samtidigt ser vi att utmaningarna
            och problemen framöver är stora.
          </note>
          <note type="speaker">
            Anf. 110 RICKARD NORDIN (C):
          </note>
          <note>
            Fru talman! Centerpartiet har som enda parti varit med i samtliga
            energiöverenskommelser. Vi gör det för att vi vet att det är bra
            för Sverige med långsiktighet och för att vi är beredda att ansvar
            – ingå kompromisser när det behövs men också staka ut riktningen.
          </note>
          <note>
            Energiöverenskommelsen 2016 var ett stycke svensk politisk historia.
            Den samlade 75 procent av riksdagen bakom en enad linje i energifrågan.
            Äntligen gavs det långsiktiga, stabila spelregler och förutsättningar
            för energibranschen som de hade pratat om så länge. De jublade,
            och det gör de fortfarande. De vill ha nuvarande energiöverenskommelse.
            Det säger man med enighet. Man tycker att det här ger de förutsättningar
            man vill ha, både om man önskar livstidsförlänga kärnkraft eller
            bygga ny sådan och också för att bygga ny, förnybar kraft. Varje
            år de senaste åren och de kommande byggs det ny vindkraft motsvarande
            en halv kärnkraftsreaktor – varje år!
          </note>
          <note>
            Energiöverenskommelsen från 2016 bygger på det Alliansen gjorde
            2009. Det är fritt fram att bygga ny kärnkraft för den som vill
            om man gör det på marknadsmässiga villkor. Samtidigt var det också
            ett slut på Barsebäckspolitiken, där man stänger saker med politiska
            knapptryckningar. Det har skapat ro och framtidstro.
          </note>
          <note>
            Vindkraftens engagemang och växande styrka görs nu på marknadsmässiga
            villkor. Det är kanske första gången i svensk historia som man
            nu bygger ny energiproduktion rent marknadsmässigt. Vattenkraften
            fick statliga lån. När kärnkraften byggdes ut fick den olika typer
            av stöd. Man subventionerade exempelvis direktverkande el. Vind-
            och biokraften har historiskt sett fått elcertifikat. Det är ett
            system som man nu inte behöver, och då ska vi såklart stänga det
            per omgående.
          </note>
          <note>
            Detta är en av de få sakerna som finns kvar på att-göra-listan
            tillsammans med att slopa anslutningsavgiften för havsbaserad
            vindkraft. Därefter – men först därefter – är det dags att ta
            sig an nya utmaningar. Jag delar synen hos till exempel moderater
            och kristdemokrater att det finns utmaningar att ta hand om.
          </note>
          <note>
            Kapacitetsfrågan i städer och på Gotland är brådskande. Där hjälper
            varken ny kärnkraft eller ny vindkraft, om man inte ska bygga
            centralt i städerna. Det handlar snarare om effektiviseringar,
            flexibilitet och kortare ledtider i tillståndsprocesser för nätutbyggnad.
            Alla de frågorna är angelägna att driva vidare och fortsätta att
            förändra, förbättra och utveckla i överenskommelsen. Det står
            i utredningen att vi ska göra detta.
          </note>
          <note>
            Om fler vill vara med, fru talman, är det välkommet. Om man vill
            teckna firma för 1.0 och jobba vidare för en 2.0 när det gäller
            energiöverenskommelsen är det välkommet, om vi kan få ännu större
            uppslutning i kammaren och stabilitet.
          </note>
          <note>
            Jag skulle också vilja lyfta fram elnätsregleringen. Det är en
            otroligt osexig och komplicerad fråga, men den är också otroligt
            viktig. Vi talar egentligen bara om avkastningen för nätbolagen
            när vi i stället borde tala om hur vi ska få en reglering som
            gör att vi nyttjar nätet smartare, som gör att vi kan dämpa effekttopparna
            som leder till att vissa företag inte får tillgång till el och
            kan utvecklas. Vi fastnar i en diskussion som blickar tillbaka
            på gårdagens reglering i stället för att ta höjd och sikta framåt.
          </note>
          <note>
            Den som på riktigt vill värna svensk konkurrenskraft och svensk
            industri, tillsammans med miljön och konsumenternas plånböcker,
            gör bäst i att sluta försöka peka ut vilken teknik som ska användas
            utan i stället fokusera på vilka problem som finns framför oss.
          </note>
          <note>
            Vi har haft diskussionen om kärnkraft versus förnybart i 40 år.
            Det är dags att lämna den bakom oss – det har hela energibranschen
            gjort. Teknikutvecklingen visar på otroliga möjligheter och på
            hur många alternativa lösningar som finns som är bättre, mindre
            sårbara och miljömässigt hållbara. Att vi samtidigt kan fasa ut
            ryskt uran gör inte saken sämre.
          </note>
          <note>
            Jag ser framför mig en förhandling – och jag hoppas den kommer
            – där vi kan lämna dessa saker åt sidan och faktiskt fokusera
            på de riktiga problemen. De finns här och nu.
          </note>
          <note>
            Alla nuvarande diskussioner om att lämna energiöverenskommelser
            och att peka ut vissa energislag som särskilt önskvärda, oavsett
            om de löser problem eller inte, skapar osäkerhet. Den osäkerheten
            kostar i svensk konkurrenskraft och i högre elpriser som konsumenterna
            får betala. Notan för den politiska osäkerheten tänker inte jag
            ta på mitt samvete utan ska belasta de partier som skapar osäkerhet.
          </note>
          <note>
            Lyssna i stället på energibranschen och försök inte fixa det
            som inte är trasigt.
          </note>
          <note>
            (Applåder)
          </note>
          <note type="speaker">
            Anf. 111 BIRGER LAHTI (V):
          </note>
          <note>
            Fru talman! Vänsterpartiet står bakom utskottets förslag att
            riksdagen lägger skrivelsen till handlingarna och avslår den motion
            som väckts av Sverigedemokraterna.
          </note>
          <note>
            Vänsterpartiet har valt att inte vara med i energiöverenskommelsen,
            och det finns flera anledningar till det. Bland annat saknade
            överenskommelsen ett slutdatum för kärnkraften, och den innebar
            en öppning för att bygga nya reaktorer. Överenskommelsen innebar
            också en slopad skatt på termisk effekt – vi har hört anledningar
            till det, där kan jag hålla med – och en sänkning av fastighetsskatten
            för vattenkraftverk. Den notan finansieras av elkonsumenterna
            genom en höjning av energiskatten.
          </note>
          <note>
            I skrivelsen redogör regeringen för att det kan bli svårt att
            uppnå målet om 50 procent effektivare energianvändning till 2030
            beroende bland an ­ nat på hur bnp utvecklas. Men enligt min uppfattning
            måste det till verk ­ ningsfulla åtgärder för att nå målet, till
            exempel att skapa ekonomiska in ­ citament för framför allt industrin
            och bostadssektorn att investera i energi ­ effektivisering.
          </note>
          <note>
            Vänsterpartiet har i tidigare sammanhang framfört uppfattningen
            att det inte behöver vara upp till marknaden om kärnkraften ska
            utvecklas eller inte, utan kärnkraften bör avvecklas utifrån att
            den är en både dyr och riskfylld energikälla. Den är även en ändlig
            resurs.
          </note>
          <note>
            När det gäller omställning till ett förnybart energisystem bör
            Sverige vara en föregångare på området. Jag anser till exempel
            att det måste till lösningar som gör det fullt möjligt att bygga
            ut den havsbaserade vindkraften samtidigt som Försvarsmakten ges
            rimliga förutsättningar för sin övningsverksamhet.
          </note>
          <note>
            Jag vill att Sverige ska vara ett land som tar ansvar för kommande
            generationer , där fokus på investeringar i det svenska energisystemet
            bör ligga på förnybara naturresurser som sol, vind, vatten och
            skog. Det är för att klara miljö- och klimatomställningen. Förutom
            att satsa på olika förnybara energikällor måste det investeras
            i lösningar för energilagring och elnät, precis som många redan
            har varit inne på. De klarar att hantera den decentraliserade
            elproduktionen med större produktionssvängningar. Det gäller även
            regleringskapacitet, som kan drivas med hjälp av biogas och vätgas.
          </note>
          <note>
            Jag måste säga till mina kollegor och andra som lyssnar att jag
            tycker att ni ska besöka Markbygden i Norrbotten. Jag var där
            i förrgår. Det är en av Europas största markbaserade vindkraftsparker.
            När den är färdigbyggd kommer den att leverera lika mycket som
            Luleälven. Vi talar om tio till tolv terawatt på årsbasis. Effekten
            från parken är så hög att den kan jämföras med en jämn produktion.
            Hör och häpna! Den bästa månaden på året, när vindkraftsparken
            levererar som mest, kan vara januari. Vi har många gånger hört
            att när energin behövs blåser det inte. Men det stämmer inte.
            De har visat att deras högsta produktion är under vintermånaderna
            – i ja ­ nuari. Det är därför att kall luft är tyngre än varm
            luft, och då blir det mest produktion.
          </note>
          <note>
            Jag önskar att ni som är energipolitiska talespersoner ska besöka
            Markbygdens markbaserade vindkraftspark.
          </note>
          <note type="speaker">
            Anf. 112 ARMAN TEIMOURI (L):
          </note>
          <note>
            Fru talman! Vi står bakom utskottets förslag att lägga skrivelsen
            till handlingarna och avslå motionen, men vi har lämnat ett särskilt
            yttrande om varför vi inte står bakom energiöverenskommelsen.
          </note>
          <note>
            Syftet med energiöverenskommelsen var att skapa ett förutsägbart
            ramverk som skulle underlätta nödvändiga investeringar för att
            klara klimatomställningen, men det sakliga innehållet i överenskommelsen
            blev ett annat.
          </note>
          <note>
            Dagens energiöverenskommelse är byggd på tillväxthämmande politik.
            Sverige behöver i stället en energipolitik som utgår från att
            stärka svensk konkurrenskraft och att på riktigt ta itu med klimatutmaningarna.
            Sverige behöver en energipolitik vars överordnade mål är en klimatvänlig
            och stabil elproduktion med konkurrenskraftiga priser. Svaret
            på de utmaningarna är inte dagens energiöverenskommelse.
          </note>
          <note>
            Även om förmodligen ingen har missat det, så vill jag just med
            anled ­ ning av detta påminna kammarens ledamöter och de som följer
            denna de ­ batt om att Liberalerna inte stod bakom energiöverenskommelsen
            som slöts 2016 mellan regeringen – Socialdemokraterna och Miljöpartiet
            – och Moderaterna, Centerpartiet och Kristdemokraterna. Vi står
            utanför över ­ enskommelsen eftersom den i mångt och mycket bygger
            på dyra subven ­ tioner och brister när det gäller klimatnytta.
          </note>
          <note>
            Vi ser redan i dag en effekt- och kapacitetsbrist i Sverige.
            Om vi ska lyckas att lösa klimatutmaningarna krävs det att vi
            elektrifierar mer, och om Sverige ska fortsätta att vara en stark
            industrination med expansion och nyetableringar krävs det helt
            enkelt mer energi. Det svenska samhället och framför allt svensk
            industri behöver långsiktighet och en tryggad leveranssäkerhet.
          </note>
          <note>
            Det övergripande målet om att Sverige år 2040 ska ha 100 procent
            förnybar elproduktion utesluter kärnkraft, trots att den är fossilfri
            och en av våra viktigaste klimatneutrala energikällor och trots
            att den står för stabilitet, är planerbar och är en av de mest
            säkra energikällorna. Energiöver ­ enskommelsen har därmed ökat
            den politiska osäkerheten i energisektorn i stället för att minska
            den. Vem vill nyinvestera eller för den delen återinvestera i
            något man inte vet har en framtid?
          </note>
          <note>
            Utgångspunkten för svensk energipolitik bör i stället vara att
            alla energikällor behövs så länge de är fossilfria. Jag menar
            därför att det behövs nya ramar för den långsiktiga svenska energipolitiken
            där det centrala bör vara att elproduktionen är fossilfri och
            stabil och att utbyggnad ska drivas på av marknaden och ske när
            och där det behövs.
          </note>
          <note>
            Svensk energipolitik behöver likvärdiga villkor där alla former
            av fossilfri elproduktion – sol, vind, vatten och kärnkraft –
            ska välkomnas och bedömas på lika villkor.
          </note>
          <note>
            Jag blir lite förundrad över dagens debatt. Jag förstår inte
            riktigt. Är energiöverenskommelsen klar? Är den inte det? Vad
            tycker de olika partierna? Det verkar finnas ganska stor oenighet
            när det gäller var man är i processen och vad som ska hända härnäst.
            Vem tecknar firman, och vilka partier inom energiöverenskommelsen
            vill se en förnyad överenskommelse? Det är diskussionen vi måste
            fortsätta här i kammaren.
          </note>
          <note>
            Liberalerna är beredda att sätta sig vid förhandlingsbordet för
            en energiöverenskommelse 2.0 om ambitionsnivån är att trygga svensk
            konkurrenskraft, se till att kärnkraften är en del i en långsiktig
            energimix och på riktigt ta itu med klimatutmaningarna. Vi kommer
            hur som helst att vara en konstruktiv kraft för att få fram en
            energipolitik som är bred och långsiktig. Men tiden är knapp,
            och behovet av el för klimatsmarta framtidslösningar ökar för
            varje dag.
          </note>
          <note type="speaker">
            Anf. 113 LORENTZ TOVATT (MP):
          </note>
          <note>
            Fru talman! Nu när vi diskuterar en första kontrollstation för
            energi ­ överenskommelsen kan vi faktiskt titta tillbaka på tre
            år av fullständig succé.
          </note>
          <note>
            Väldigt mycket har gått åt rätt håll sedan överenskommelsen slöts.
            Det kanske viktigaste är att den har gett en långsiktighet, och
            denna långsiktighet har gett en investeringslust inom energisektorn
            i Sverige som vi inte sett maken till de senaste 30–40 åren.
          </note>
          <note>
            Hela 80 miljarder kronor har investerats i ny vindkraft i Sverige.
            Det innebär att vindkraften nu har passerat milstolpen 20 terawattimmar.
            Man är uppe på 22. Det är ju otroligt. Utbyggnaden av vindkraft
            är nästan uppe på de nivåer vi hade när vi byggde ut kärnkraften
            som absolut mest, och vi ser att det kommer att fortsätta. De
            närmaste fyra åren ser vi att vind ­ kraften kommer att fördubblas
            i Sverige och utgöra en väldigt stor del av den svenska elproduktionen.
          </note>
          <note>
            Detta handlar i grund och botten om teknikutveckling. När politiken
            är med och ger långsiktiga styrmedel och goda förutsättningar
            för investeringar ser vi att tekniken följer efter. Vi ser mycket
            högre vindkraftverk, vi ser större vindkraftverk och vi ser att
            priserna som en följd av detta dyker. Nu byggs det vindkraft för
            35 öre per kilowattimme. Det är tre gånger så billigt som det
            är att bygga kärnkraft. Utvecklingen är spektakulär och väldigt
            positiv för vårt land och för klimatet.
          </note>
          <note>
            En ganska likartad utveckling ser vi inom solkraft, trots att
            det är från mycket lägre nivåer. Vi ser en exponentiell ökning
            av solenergi i Sverige. Det bygger delvis på långsiktighet, men
            det bygger utöver det ganska mycket på regeringens egen politik.
            Vi har tjugodubblat solcellsstödet och röjt undan en hel del administrativa
            hinder för investeringar i solenergi.
          </note>
          <note>
            Nu tappade jag rösten. Så går det när man är fotbollssupporter.
          </note>
          <note>
            Jag ska inte förlänga debatten i onödan. Vi är i stor utsträckning
            överens om det som nu är lagt på bordet. Jag ska bara säga någonting
            om framtiden för energiöverenskommelsen.
          </note>
          <note>
            Det som kan vara värt att ta med sig är att investeringslusten
            och långsiktigheten i politiken nu hotas därför att M och KD vill
            riva upp överenskommelsen med rötterna. Som flera av oss varit
            inne på här tidigare ser vi alla att det finns utmaningar framöver.
            Det handlar om nätet, om den lokala kapaciteten, om systemet som
            sådant och om en hel del tekniska aspekter kopplade till lagring
            och frekvens och sådana saker. Vi är överens om att det finns
            utmaningar. Men det som M och KD hotar med är att helt enkelt
            riva upp grunderna för överenskommelsen. Det är det som får branschen
            att säga: Nej, snälla, låt oss ha kvar långsiktigheten så att
            vi kan fortsätta investera.
          </note>
          <note>
            Låt oss ha kvar samsynen om de mest centrala delarna i överenskommelsen.
            Låt oss sätta oss ned och diskutera utmaningarna framöver, men
            låt oss inte riva upp hela överenskommelsen med rötterna. Den
            vägen kan vi inte se framför oss.
          </note>
          <note>
            Med det yrkar jag avslag på motionen och bifall till förslaget
            i betänkandet.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 17.)
          </note>
          <note>
            § 16 Behandling av personuppgifter vid Myndigheten för arbetsmiljökunskap
          </note>
          <note>
            Arbetsmarknadsutskottets betänkande 2019/20:AU3
          </note>
          <note>
            Behandling av personuppgifter vid Myndigheten för arbetsmiljökunskap
            (prop. 2018/19:151)
          </note>
          <note>
            föredrogs.
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            (Beslut fattades under § 17.)
          </note>
          <note>
            Ajournering
          </note>
          <note>
            Kammaren beslutade kl. 15.36 på förslag av förste vice talmannen
            att ajournera sammanträdet till kl. 16.00, då votering skulle
            äga rum.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 16.00.
          </note>
          <note>
            § 17 Beslut om ärenden som slutdebatterats vid dagens sammanträde
          </note>
          <note>
            JuU3 Fortsatt giltighet av lagen om försök med tillgänglighetsdelgivning
            i brottmål
          </note>
          <note>
            Kammaren biföll utskottets förslag.
          </note>
          <note>
            CU2 Elektroniska fraktsedlar vid vägtransport
          </note>
          <note>
            Punkt 1
          </note>
          <note>
            Kammaren biföll utskottets förslag.
          </note>
          <note>
            Punkt 2 (Lagstiftningens framtida utformning)
          </note>
          <note>
            1. utskottet
          </note>
          <note>
            2. res. (SD)
          </note>
          <note>
            Votering:
          </note>
          <note>
            248 för utskottet
          </note>
          <note>
            60 för res.
          </note>
          <note>
            41 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 88 S, 61 M, 27 C, 23 V, 18 KD, 16 L, 13 MP, 2
            -
          </note>
          <note>
            För res.: 60 SD
          </note>
          <note>
            Frånvarande: 12 S, 9 M, 2 SD, 4 C, 4 V, 4 KD, 3 L, 3 MP
          </note>
          <note>
            FiU8 Statistik över hushållens tillgångar och skulder
          </note>
          <note>
            1. utskottet
          </note>
          <note>
            2. res. (SD)
          </note>
          <note>
            Votering:
          </note>
          <note>
            249 för utskottet
          </note>
          <note>
            60 för res.
          </note>
          <note>
            40 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 88 S, 62 M, 27 C, 23 V, 18 KD, 16 L, 13 MP, 2
            -
          </note>
          <note>
            För res.: 60 SD
          </note>
          <note>
            Frånvarande: 12 S, 8 M, 2 SD, 4 C, 4 V, 4 KD, 3 L, 3 MP
          </note>
          <note>
            FiU16 Statistik på upphandlingsområdet
          </note>
          <note>
            Kammaren biföll utskottets förslag.
          </note>
          <note>
            FöU2 Skyddsobjekt och obemannade farkoster
          </note>
          <note>
            Kammaren biföll utskottets förslag.
          </note>
          <note>
            KrU2 Villkor och riktlinjer för radio och tv i allmänhetens tjänst
            2020–2025
          </note>
          <note>
            Punkt 1 (Avslag på propositionen)
          </note>
          <note>
            1. utskottet
          </note>
          <note>
            2. res. 1 (SD)
          </note>
          <note>
            Votering:
          </note>
          <note>
            249 för utskottet
          </note>
          <note>
            60 för res. 1
          </note>
          <note>
            40 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 88 S, 62 M, 27 C, 23 V, 18 KD, 16 L, 13 MP, 2
            -
          </note>
          <note>
            För res. 1: 60 SD
          </note>
          <note>
            Frånvarande: 12 S, 8 M, 2 SD, 4 C, 4 V, 4 KD, 3 L, 3 MP
          </note>
          <note>
            Punkt 2 (Regleringen av public service)
          </note>
          <note>
            1. utskottet
          </note>
          <note>
            2. res. 4 (L)
          </note>
          <note>
            Votering:
          </note>
          <note>
            169 för utskottet
          </note>
          <note>
            17 för res. 4
          </note>
          <note>
            123 avstod
          </note>
          <note>
            40 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 87 S, 27 C, 23 V, 18 KD, 13 MP, 1 -
          </note>
          <note>
            För res. 4: 16 L, 1 -
          </note>
          <note>
            Avstod: 1 S, 62 M, 60 SD
          </note>
          <note>
            Frånvarande: 12 S, 8 M, 2 SD, 4 C, 4 V, 4 KD, 3 L, 3 MP
          </note>
          <note>
            Fredrik Olovsson (S) anmälde att han avsett att rösta ja men
            markerats ha avstått från att rösta.
          </note>
          <note>
            Punkt 3 (Saklighet och opartiskhet)
          </note>
          <note>
            1. utskottet
          </note>
          <note>
            2. res. 5 (M, SD, KD)
          </note>
          <note>
            Votering:
          </note>
          <note>
            169 för utskottet
          </note>
          <note>
            139 för res. 5
          </note>
          <note>
            1 avstod
          </note>
          <note>
            40 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 88 S, 27 C, 23 V, 16 L, 13 MP, 2 -
          </note>
          <note>
            För res. 5: 61 M, 60 SD, 18 KD
          </note>
          <note>
            Avstod: 1 M
          </note>
          <note>
            Frånvarande: 12 S, 8 M, 2 SD, 4 C, 4 V, 4 KD, 3 L, 3 MP
          </note>
          <note>
            Lotta Olsson (M) anmälde att hon avsett att rösta nej men markerats
            ha avstått från att rösta.
          </note>
          <note>
            Punkt 4 (Distributionen av utbudet)
          </note>
          <note>
            1. utskottet
          </note>
          <note>
            2. res. 7 (C)
          </note>
          <note>
            Votering:
          </note>
          <note>
            222 för utskottet
          </note>
          <note>
            27 för res. 7
          </note>
          <note>
            60 avstod
          </note>
          <note>
            40 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 88 S, 62 M, 23 V, 18 KD, 16 L, 13 MP, 2 -
          </note>
          <note>
            För res. 7: 27 C
          </note>
          <note>
            Avstod: 60 SD
          </note>
          <note>
            Frånvarande: 12 S, 8 M, 2 SD, 4 C, 4 V, 4 KD, 3 L, 3 MP
          </note>
          <note>
            Punkt 5 (Förhandsprövning av nya tjänster)
          </note>
          <note>
            1. utskottet
          </note>
          <note>
            2. res. 10 (V)
          </note>
          <note>
            Votering:
          </note>
          <note>
            128 för utskottet
          </note>
          <note>
            25 för res. 10
          </note>
          <note>
            156 avstod
          </note>
          <note>
            40 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 88 S, 27 C, 13 MP
          </note>
          <note>
            För res. 10: 1 M, 23 V, 1 -
          </note>
          <note>
            Avstod: 61 M, 60 SD, 18 KD, 16 L, 1 -
          </note>
          <note>
            Frånvarande: 12 S, 8 M, 2 SD, 4 C, 4 V, 4 KD, 3 L, 3 MP
          </note>
          <note>
            Lotta Olsson (M) anmälde att hon avsett att avstå från att rösta
            men markerats ha röstat nej.
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            MJU4 Riksrevisionens rapport om Klimatklivet
          </note>
          <note>
            Punkt 1 (Klimatklivet)
          </note>
          <note>
            1. utskottet
          </note>
          <note>
            2. res. (M, SD, KD)
          </note>
          <note>
            Votering:
          </note>
          <note>
            169 för utskottet
          </note>
          <note>
            140 för res.
          </note>
          <note>
            40 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 88 S, 27 C, 23 V, 16 L, 13 MP, 2 -
          </note>
          <note>
            För res.: 62 M, 60 SD, 18 KD
          </note>
          <note>
            Frånvarande: 12 S, 8 M, 2 SD, 4 C, 4 V, 4 KD, 3 L, 3 MP
          </note>
          <note>
            Punkt 2
          </note>
          <note>
            Kammaren biföll utskottets förslag.
          </note>
          <note>
            NU5 Riksrevisionens rapport om regionala exportcentrum
          </note>
          <note>
            Punkt 3 (Övrigt om exportfrämjande åtgärder)
          </note>
          <note>
            1. utskottet
          </note>
          <note>
            2. res. (SD)
          </note>
          <note>
            Votering:
          </note>
          <note>
            249 för utskottet
          </note>
          <note>
            60 för res.
          </note>
          <note>
            40 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 88 S, 62 M, 27 C, 23 V, 18 KD, 16 L, 13 MP, 2
            -
          </note>
          <note>
            För res.: 60 SD
          </note>
          <note>
            Frånvarande: 12 S, 8 M, 2 SD, 4 C, 4 V, 4 KD, 3 L, 3 MP
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            NU6 Riksrevisionens rapport om jämställdhet i Almis låneverksamhet
          </note>
          <note>
            Punkt 1
          </note>
          <note>
            Kammaren biföll utskottets förslag.
          </note>
          <note>
            Punkt 2 (Almis uppdrag om kvinnors företagande)
          </note>
          <note>
            1. utskottet
          </note>
          <note>
            2. res. (V)
          </note>
          <note>
            Votering:
          </note>
          <note>
            285 för utskottet
          </note>
          <note>
            24 för res.
          </note>
          <note>
            40 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 88 S, 62 M, 60 SD, 27 C, 18 KD, 16 L, 13 MP, 1
            -
          </note>
          <note>
            För res.: 23 V, 1 -
          </note>
          <note>
            Frånvarande: 12 S, 8 M, 2 SD, 4 C, 4 V, 4 KD, 3 L, 3 MP
          </note>
          <note>
            NU7 Första kontrollstationen för energiöverenskommelsen
          </note>
          <note>
            1. utskottet
          </note>
          <note>
            2. res. (SD)
          </note>
          <note>
            Votering:
          </note>
          <note>
            249 för utskottet
          </note>
          <note>
            60 för res.
          </note>
          <note>
            40 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 88 S, 62 M, 27 C, 23 V, 18 KD, 16 L, 13 MP, 2
            -
          </note>
          <note>
            För res.: 60 SD
          </note>
          <note>
            Frånvarande: 12 S, 8 M, 2 SD, 4 C, 4 V, 4 KD, 3 L, 3 MP
          </note>
          <note>
            AU3 Behandling av personuppgifter vid Myndigheten för arbetsmiljökunskap
          </note>
          <note>
            Kammaren biföll utskottets förslag.
          </note>
          <note>
            § 18 Bordläggning
          </note>
          <note>
            Följande dokument anmäldes och bordlades:
          </note>
          <note>
            Proposition
          </note>
          <note>
            2019/20:31 Större komplementbostadshus
          </note>
          <note>
            § 19 Motion för omedelbar hänvisning
          </note>
          <note>
            Kammaren biföll talmannens förslag att motion 2019/20:3408, som
            avlämnats under den allmänna motionstiden, omedelbart skulle hänvisas
            till miljö ‑ och jordbruksutskottet.
          </note>
          <note>
            § 20 Anmälan om interpellation
          </note>
          <note>
            Följande interpellation hade framställts:
          </note>
          <note>
            den 22 oktober
          </note>
          <note>
            2019/20:68 Medicinska krav för tyngre behörigheter
          </note>
          <note>
            av Thomas Morell (SD)
          </note>
          <note>
            till infrastrukturminister Tomas Eneroth (S)
          </note>
          <note>
            § 21 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 22 oktober
          </note>
          <note>
            2019/20:218 En nationell hälsofrämjande strategi
          </note>
          <note>
            av Camilla Waltersson Grönvall (M)
          </note>
          <note>
            till socialminister Lena Hallengren (S)
          </note>
          <note>
            2019/20:219 Migränvård
          </note>
          <note>
            av Camilla Waltersson Grönvall (M)
          </note>
          <note>
            till socialminister Lena Hallengren (S)
          </note>
          <note>
            2019/20:220 Sanktioner mot Turkiet
          </note>
          <note>
            av Tobias Andersson (SD)
          </note>
          <note>
            till statsrådet Anna Hallberg (S)
          </note>
          <note>
            2019/20:221 Idrottsutbildningarnas framtid
          </note>
          <note>
            av Maria Stockhaus (M)
          </note>
          <note>
            till utbildningsminister Anna Ekström (S)
          </note>
          <note>
            2019/20:222 Situationen i Ecuador
          </note>
          <note>
            av Håkan Svenneling (V)
          </note>
          <note>
            till utrikesminister Ann Linde (S)
          </note>
          <note>
            2019/20:223 Växande kommunal låneskuld
          </note>
          <note>
            av Tobias Andersson (SD)
          </note>
          <note>
            till finansminister Magdalena Andersson (S)
          </note>
          <note>
            2019/20:224 Statens tystnad om materialbrist i sjukvården
          </note>
          <note>
            av Lina Nordquist (L)
          </note>
          <note>
            till socialminister Lena Hallengren (S)
          </note>
          <note>
            § 22 Anmälan om skriftligt svar på fråga
          </note>
          <note>
            Skriftligt svar på följande fråga hade kommit in:
          </note>
          <note>
            den 22 oktober
          </note>
          <note>
            2019/20:190 Snabbare processer för skyddsjakt
          </note>
          <note>
            av Magnus Persson (SD)
          </note>
          <note>
            till statsrådet Jennie Nilsson (S)
          </note>
          <note>
            § 23 Kammaren åtskildes kl. 16.11.
          </note>
          <note>
            Sammanträdet leddes
          </note>
          <note>
            av andre vice talmannen från dess början till och med § 11 anf.
            28 (delvis),
          </note>
          <note>
            av tredje vice talmannen därefter till och med § 11 anf. 68 (delvis),
          </note>
          <note>
            av andre vice talmannen därefter till och med § 15 anf. 103 (delvis)
            och
          </note>
          <note>
            av förste vice talmannen därefter till dess slut.
          </note>
          <note>
            Vid protokollet
          </note>
          <note>
            ANDERS NORIN
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Anmälan om kompletteringsval
          </note>
          <note>
            § 2 Utökning av antalet suppleanter
          </note>
          <note>
            § 3 Val av extra suppleant
          </note>
          <note>
            § 4 Anmälan om fördröjda svar på interpellationer
          </note>
          <note>
            § 5 Ärenden för hänvisning till utskott
          </note>
          <note>
            § 6 Fortsatt giltighet av lagen om försök med tillgänglighetsdelgivning
            i brottmål
          </note>
          <note>
            Justitieutskottets betänkande 2019/20:JuU3
          </note>
          <note>
            (Beslut fattades under § 17.)
          </note>
          <note>
            § 7 Elektroniska fraktsedlar vid vägtransport
          </note>
          <note>
            Civilutskottets betänkande 2019/20:CU2
          </note>
          <note>
            Anf. 1 ANGELICA LUNDBERG (SD)
          </note>
          <note>
            Anf. 2 JOAKIM JÄRREBRING (S)
          </note>
          <note>
            Anf. 3 ANGELICA LUNDBERG (SD) replik
          </note>
          <note>
            Anf. 4 JOAKIM JÄRREBRING (S) replik
          </note>
          <note>
            Anf. 5 ANGELICA LUNDBERG (SD) replik
          </note>
          <note>
            Anf. 6 JOAKIM JÄRREBRING (S) replik
          </note>
          <note>
            (Beslut fattades under § 17.)
          </note>
          <note>
            § 8 Statistik över hushållens tillgångar och skulder
          </note>
          <note>
            Finansutskottets betänkande 2019/20:FiU8
          </note>
          <note>
            Anf. 7 CHARLOTTE QUENSEL (SD)
          </note>
          <note>
            Anf. 8 ADNAN DIBRANI (S)
          </note>
          <note>
            (Beslut fattades under § 17.)
          </note>
          <note>
            § 9 Statistik på upphandlingsområdet
          </note>
          <note>
            Finansutskottets betänkande 2019/20:FiU16
          </note>
          <note>
            (Beslut fattades under § 17.)
          </note>
          <note>
            § 10 Skyddsobjekt och obemannade farkoster
          </note>
          <note>
            Försvarsutskottets betänkande 2019/20:FöU2
          </note>
          <note>
            Anf. 9 HELÉNE BJÖRKLUND (S)
          </note>
          <note>
            Anf. 10 LARS PÜSS (M)
          </note>
          <note>
            Anf. 11 CAROLINE NORDENGRIP (SD)
          </note>
          <note>
            Anf. 12 LARS THOMSSON (C)
          </note>
          <note>
            Anf. 13 LAILA NARAGHI (S)
          </note>
          <note>
            (Beslut fattades under § 17.)
          </note>
          <note>
            § 11 Villkor och riktlinjer för radio och tv i allmänhetens tjänst
            2020–2025
          </note>
          <note>
            Kulturutskottets betänkande 2019/20:KrU2
          </note>
          <note>
            Anf. 14 CHRISTER NYLANDER (L)
          </note>
          <note>
            Anf. 15 LOTTA FINSTORP (M)
          </note>
          <note>
            Anf. 16 ANGELIKA BENGTSSON (SD)
          </note>
          <note>
            Anf. 17 CHRISTER NYLANDER (L) replik
          </note>
          <note>
            Anf. 18 ANGELIKA BENGTSSON (SD) replik
          </note>
          <note>
            Anf. 19 CHRISTER NYLANDER (L) replik
          </note>
          <note>
            Anf. 20 ANGELIKA BENGTSSON (SD) replik
          </note>
          <note>
            Anf. 21 PER LODENIUS (C)
          </note>
          <note>
            Anf. 22 VASILIKI TSOUPLAKI (V)
          </note>
          <note>
            Anf. 23 LOTTA FINSTORP (M) replik
          </note>
          <note>
            Anf. 24 VASILIKI TSOUPLAKI (V) replik
          </note>
          <note>
            Anf. 25 LOTTA FINSTORP (M) replik
          </note>
          <note>
            Anf. 26 VASILIKI TSOUPLAKI (V) replik
          </note>
          <note>
            Anf. 27 CHRISTER NYLANDER (L) replik
          </note>
          <note>
            Anf. 28 VASILIKI TSOUPLAKI (V) replik
          </note>
          <note>
            Anf. 29 CHRISTER NYLANDER (L) replik
          </note>
          <note>
            Anf. 30 VASILIKI TSOUPLAKI (V) replik
          </note>
          <note>
            Anf. 31 ROLAND UTBULT (KD)
          </note>
          <note>
            Anf. 32 LAWEN REDAR (S)
          </note>
          <note>
            Anf. 33 LOTTA FINSTORP (M) replik
          </note>
          <note>
            Anf. 34 LAWEN REDAR (S) replik
          </note>
          <note>
            Anf. 35 LOTTA FINSTORP (M) replik
          </note>
          <note>
            Anf. 36 LAWEN REDAR (S) replik
          </note>
          <note>
            Anf. 37 ROLAND UTBULT (KD) replik
          </note>
          <note>
            Anf. 38 LAWEN REDAR (S) replik
          </note>
          <note>
            Anf. 39 ROLAND UTBULT (KD) replik
          </note>
          <note>
            Anf. 40 LAWEN REDAR (S) replik
          </note>
          <note>
            Anf. 41 VASILIKI TSOUPLAKI (V) replik
          </note>
          <note>
            Anf. 42 LAWEN REDAR (S) replik
          </note>
          <note>
            Anf. 43 VASILIKI TSOUPLAKI (V) replik
          </note>
          <note>
            Anf. 44 LAWEN REDAR (S) replik
          </note>
          <note>
            Anf. 45 ANNA SIBINSKA (MP)
          </note>
          <note>
            Anf. 46 Kultur- och demokratiminister AMANDA LIND (MP)
          </note>
          <note>
            Anf. 47 LOTTA FINSTORP (M) replik
          </note>
          <note>
            Anf. 48 Kultur- och demokratiminister AMANDA LIND (MP) replik
          </note>
          <note>
            Anf. 49 LOTTA FINSTORP (M) replik
          </note>
          <note>
            Anf. 50 Kultur- och demokratiminister AMANDA LIND (MP) replik
          </note>
          <note>
            Anf. 51 ANGELIKA BENGTSSON (SD) replik
          </note>
          <note>
            Anf. 52 Kultur- och demokratiminister AMANDA LIND (MP) replik
          </note>
          <note>
            Anf. 53 ANGELIKA BENGTSSON (SD) replik
          </note>
          <note>
            Anf. 54 Kultur- och demokratiminister AMANDA LIND (MP) replik
          </note>
          <note>
            Anf. 55 ROLAND UTBULT (KD) replik
          </note>
          <note>
            Anf. 56 Kultur- och demokratiminister AMANDA LIND (MP) replik
          </note>
          <note>
            Anf. 57 ROLAND UTBULT (KD) replik
          </note>
          <note>
            Anf. 58 Kultur- och demokratiminister AMANDA LIND (MP) replik
          </note>
          <note>
            Anf. 59 ANNICKA ENGBLOM (M)
          </note>
          <note>
            Anf. 60 Kultur- och demokratiminister AMANDA LIND (MP) replik
          </note>
          <note>
            Anf. 61 ANNICKA ENGBLOM (M) replik
          </note>
          <note>
            Anf. 62 Kultur- och demokratiminister AMANDA LIND (MP) replik
          </note>
          <note>
            Anf. 63 ANNICKA ENGBLOM (M) replik
          </note>
          <note>
            Anf. 64 LAWEN REDAR (S) replik
          </note>
          <note>
            Anf. 65 ANNICKA ENGBLOM (M) replik
          </note>
          <note>
            Anf. 66 LAWEN REDAR (S) replik
          </note>
          <note>
            Anf. 67 ANNICKA ENGBLOM (M) replik
          </note>
          <note>
            Anf. 68 ARON EMILSSON (SD)
          </note>
          <note>
            Anf. 69 LAWEN REDAR (S) replik
          </note>
          <note>
            Anf. 70 ARON EMILSSON (SD) replik
          </note>
          <note>
            Anf. 71 LAWEN REDAR (S) replik
          </note>
          <note>
            Anf. 72 ARON EMILSSON (SD) replik
          </note>
          <note>
            Anf. 73 VIKTOR WÄRNICK (M)
          </note>
          <note>
            (Beslut fattades under § 17.)
          </note>
          <note>
            § 12 Riksrevisionens rapport om Klimatklivet
          </note>
          <note>
            Miljö- och jordbruksutskottets betänkande 2019/20:MJU4
          </note>
          <note>
            Anf. 74 LOUISE MEIJER (M)
          </note>
          <note>
            Anf. 75 MARTIN KINNUNEN (SD)
          </note>
          <note>
            Anf. 76 KJELL-ARNE OTTOSSON (KD)
          </note>
          <note>
            Anf. 77 MARLENE BURWICK (S)
          </note>
          <note>
            Anf. 78 LOUISE MEIJER (M) replik
          </note>
          <note>
            Anf. 79 MARLENE BURWICK (S) replik
          </note>
          <note>
            Anf. 80 LOUISE MEIJER (M) replik
          </note>
          <note>
            Anf. 81 MARLENE BURWICK (S) replik
          </note>
          <note>
            Anf. 82 RICKARD NORDIN (C)
          </note>
          <note>
            Anf. 83 JOAR FORSSELL (L)
          </note>
          <note>
            Anf. 84 LORENTZ TOVATT (MP)
          </note>
          <note>
            Anf. 85 LOUISE MEIJER (M) replik
          </note>
          <note>
            Anf. 86 LORENTZ TOVATT (MP) replik
          </note>
          <note>
            Anf. 87 LOUISE MEIJER (M) replik
          </note>
          <note>
            Anf. 88 LORENTZ TOVATT (MP) replik
          </note>
          <note>
            Anf. 89 KJELL-ARNE OTTOSSON (KD) replik
          </note>
          <note>
            Anf. 90 LORENTZ TOVATT (MP) replik
          </note>
          <note>
            Anf. 91 KJELL-ARNE OTTOSSON (KD) replik
          </note>
          <note>
            Anf. 92 LORENTZ TOVATT (MP) replik
          </note>
          <note>
            (Beslut fattades under § 17.)
          </note>
          <note>
            § 13 Riksrevisionens rapport om regionala exportcentrum
          </note>
          <note>
            Näringsutskottets betänkande 2019/20:NU5
          </note>
          <note>
            Anf. 93 TOBIAS ANDERSSON (SD)
          </note>
          <note>
            Anf. 94 ANN-CHARLOTTE HAMMAR JOHNSSON (M)
          </note>
          <note>
            Anf. 95 PER SCHÖLDBERG (C)
          </note>
          <note>
            Anf. 96 LORENA DELGADO VARAS (V)
          </note>
          <note>
            Anf. 97 ÅSA ERIKSSON (S)
          </note>
          <note>
            (Beslut fattades under § 17.)
          </note>
          <note>
            § 14 Riksrevisionens rapport om jämställdhet i Almis låneverksamhet
          </note>
          <note>
            Näringsutskottets betänkande 2019/20:NU6
          </note>
          <note>
            Anf. 98 LORENA DELGADO VARAS (V)
          </note>
          <note>
            Anf. 99 MATHIAS TEGNÉR (S)
          </note>
          <note>
            Anf. 100 ANN-CHARLOTTE HAMMAR JOHNSSON (M)
          </note>
          <note>
            Anf. 101 LORENA DELGADO VARAS (V)
          </note>
          <note>
            (Beslut fattades under § 17.)
          </note>
          <note>
            § 15 Första kontrollstationen för energiöverenskommelsen
          </note>
          <note>
            Näringsutskottets betänkande 2019/20:NU7
          </note>
          <note>
            Anf. 102 MATTIAS BÄCKSTRÖM JOHANSSON (SD)
          </note>
          <note>
            Anf. 103 PATRIK ENGSTRÖM (S)
          </note>
          <note>
            Anf. 104 MATTIAS BÄCKSTRÖM JOHANSSON (SD) replik
          </note>
          <note>
            Anf. 105 PATRIK ENGSTRÖM (S) replik
          </note>
          <note>
            Anf. 106 MATTIAS BÄCKSTRÖM JOHANSSON (SD) replik
          </note>
          <note>
            Anf. 107 PATRIK ENGSTRÖM (S) replik
          </note>
          <note>
            Anf. 108 LARS HJÄLMERED (M)
          </note>
          <note>
            Anf. 109 CAMILLA BRODIN (KD)
          </note>
          <note>
            Anf. 110 RICKARD NORDIN (C)
          </note>
          <note>
            Anf. 111 BIRGER LAHTI (V)
          </note>
          <note>
            Anf. 112 ARMAN TEIMOURI (L)
          </note>
          <note>
            Anf. 113 LORENTZ TOVATT (MP)
          </note>
          <note>
            (Beslut fattades under § 17.)
          </note>
          <note>
            § 16 Behandling av personuppgifter vid Myndigheten för arbetsmiljökunskap
          </note>
          <note>
            Arbetsmarknadsutskottets betänkande 2019/20:AU3
          </note>
          <note>
            (Beslut fattades under § 17.)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 17 Beslut om ärenden som slutdebatterats vid dagens sammanträde
          </note>
          <note>
            JuU3 Fortsatt giltighet av lagen om försök med tillgänglighetsdelgivning
            i brottmål
          </note>
          <note>
            CU2 Elektroniska fraktsedlar vid vägtransport
          </note>
          <note>
            FiU8 Statistik över hushållens tillgångar och skulder
          </note>
          <note>
            FiU16 Statistik på upphandlingsområdet
          </note>
          <note>
            FöU2 Skyddsobjekt och obemannade farkoster
          </note>
          <note>
            KrU2 Villkor och riktlinjer för radio och tv i allmänhetens tjänst
            2020–2025
          </note>
          <note>
            MJU4 Riksrevisionens rapport om Klimatklivet
          </note>
          <note>
            NU5 Riksrevisionens rapport om regionala exportcentrum
          </note>
          <note>
            NU6 Riksrevisionens rapport om jämställdhet i Almis låneverksamhet
          </note>
          <note>
            NU7 Första kontrollstationen för energiöverenskommelsen
          </note>
          <note>
            AU3 Behandling av personuppgifter vid Myndigheten för arbetsmiljökunskap
          </note>
          <note>
            § 18 Bordläggning
          </note>
          <note>
            § 19 Motion för omedelbar hänvisning
          </note>
          <note>
            § 20 Anmälan om interpellation
          </note>
          <note>
            § 21 Anmälan om frågor för skriftliga svar
          </note>
          <note>
            § 22 Anmälan om skriftligt svar på fråga
          </note>
          <note>
            § 23 Kammaren åtskildes kl. 16.11.
          </note>
          <note>
            Tryck: Elanders Sverige AB, Vällingby 2019
          </note>
        </div>
      </body>
    </text>
  </TEI>
</teiCorpus>
