<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201920</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201920</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201920--77</head>
          <docDate when="2020-02-19">2020-02-19</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollet för den 29 januari justerades.
          </note>
          <note>
            § 2 Anmälan om ersättare
          </note>
          <note>
            Tredje vice talmannen anmälde att Göran Lindell (C) skulle tjänstgöra
            som ersättare för Annie Lööf (C) under tiden för henne s ledighet
            den 21 februari – 31 augusti .
          </note>
          <note>
            § 3 Anmälan om faktapromemorior
          </note>
          <note>
            Tredje vice talmannen anmäl de att följande faktapromemorior
            om förslag från Europeiska kommissionen hade kommit in och överlämnats
            till utskott:
          </note>
          <note>
            2019/20:FPM13 Meddelande om en europeisk grön giv COM(2019) 640
            till miljö- och jordbruksutskottet
          </note>
          <note>
            2019/20:FPM14 Meddelande om investeringsplanen inom den gröna
            given COM(2020) 21 till finansutskottet
          </note>
          <note>
            2019/20:FPM15 Fonden för en rättvis omställning COM(2020) 22,
            COM(2020) 23 till näringsutskottet
          </note>
          <note>
            2019/20:FPM16 Ett starkt socialt Europa för rättvis omställning
            COM(2020) 14 till arbetsmarknadsutskottet
          </note>
          <note>
            § 4 Anmälan om granskningsrapport
          </note>
          <note>
            Tredje vice talmannen anmälde att följande granskningsrapport
            hade kommit in från Riksrevisionen och överlämnats till skatteutskottet:
          </note>
          <note>
            RiR 2020:2 Rutavdraget – konsekvenser av reformen
          </note>
          <note>
            § 5 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Skrivelse
          </note>
          <note>
            2019/20:77 till finansutskottet
          </note>
          <note>
            Framställningar
          </note>
          <note>
            2019/20:RB1 och RB2 till finansutskottet
          </note>
          <note>
            Redogörelser
          </note>
          <note>
            2019/20:NL1, RAN1, RR1 och VPN1 till konstitutionsutskottet
          </note>
          <note>
            Motion
          </note>
          <note>
            2019/20:3491 till finansutskottet
          </note>
          <note>
            § 6 Riksrevisionens ledningsstruktur
          </note>
          <note>
            Konstitutionsutskottets betänkande 2019/20:KU6
          </note>
          <note>
            Riksrevisionens ledningsstruktur (framst. 2019/20:RS5)
          </note>
          <note>
            föredrogs.
          </note>
          <note type="speaker">
            Anf. 1 JESSICA WETTERLING (V):
          </note>
          <note>
            Fru talman! I detta betänkande behandlas Riksrevisionens ledningsstruktur.
            Jag vill börja med att yrka bifall till reservation 1 , som innebär
            ett avslag på förslaget till ny ledningsstruktur.
          </note>
          <note>
            Fru talman! Riksrevisionen har uppdraget att granska all verksamhet
            som bedrivs av staten. Den har ett unikt uppdrag som självständig
            myndighet under riksdagen och har ett grundlagsskyddat oberoende
            när det gäller vad som ska granskas och hur granskningen ska göras.
            Med tanke på uppdraget har Riksrevisionen en särställning jämfört
            med andra myndigheter i Sverige.
          </note>
          <note>
            De rapporter som släpps efter en granskning får ofta stor medial
            uppmärksamhet, senast i går när Riksrevisionens granskningsrapport
            om RUT-avdraget kom. Dessa rapporter bidrar till att stärka den
            demokratiska insynen i statens verksamhet och gör det möjligt
            för riksdagen att utkräva ansvar.
          </note>
          <note>
            Uppdraget som riksrevisor är därför ett av de viktigaste uppdragen
            man kan ha i och med att man får en nästan obegränsad möjlighet
            till insyn i offentlig verksamhet. Kraven som ställs på en riksrevisor
            är därför höga, och en vald riksrevisor måste ha en stor integritet
            och samtidigt ett högt anseende inom förvaltning och hos politiska
            företrädare.
          </note>
          <note>
            I dag leds Riksrevisionen av tre riksrevisorer där en har det
            administrativa ansvaret. En av tjänsterna är vakant eftersom riksdagsdirektören
            hade den tjänsten. I förslaget till ny ledningsstruktur föreslås
            att riksdagen framöver ska välja enbart en riksrevisor som myndighetschef
            samt att riksdagen ska välja en riksrevisionsdirektör. Ett av
            argumenten för denna lösning är att Riksrevisionen är i behov
            av en tydligare myndighetschef.
          </note>
          <note>
            Fru talman! Vi instämmer i att det är viktigt att Riksrevisionen
            har en tydlig myndighetschef internt och externt. Men vi anser
            att det finns flera goda skäl för att man även fortsättningsvis
            ska ha mer än en riksrevisor som självständigt och oberoende kan
            besluta om och vad som ska granskas och som är ansvarig för granskningen
            av staten.
          </note>
          <note>
            I det nya förslaget med en riksrevisor riskerar kompetensen att
            bli både smalare och svagare. Med enbart en riksrevisor ökar risken
            att myndighe ­ ten kan uppfattas som politiskt färgad på ett sätt
            som kan undergräva förtroendet för Riksrevisionens granskningar.
            Bara misstanken om att en riksrevisors oberoende ställning och
            självständighet kan undergrävas tycker vi är allvarligt. Detta
            skulle i förlängningen kunna rubba allmänhetens förtroende för
            Riksrevisionen på ett sätt som vore olyckligt.
          </note>
          <note>
            Vänsterpartiet anser i stället, precis som Kammarrätten i Stockholm
            gör i sitt remissvar, att en ledningsstruktur med en chefsriksrevisor
            som är myndighetschef och flera riksrevisorer, liknande Justitieombudsmannens
            organisation, vore en bättre struktur.
          </note>
          <note>
            Fru talman! Riksdagsstyrelsen föreslår även att riksdagen ska
            välja en ställföreträdande riksrevisor med titeln riksrevisionsdirektör.
            Riksrevi ­ sionsdirektören ska kunna ha hand den administrativa
            ledningen av myn ­ digheten men även vid behov få ha hand om,
            avgöra och ansvara för riks ­ revisionsärenden. Om riksrevisorn
            anser sig jävig ska riksrevisionsdirek ­ tören också kunna inleda
            en granskning.
          </note>
          <note>
            Vi anser att relationen mellan riksrevisorn och den föreslagna
            riksrevisionsdirektören i förslaget är problematisk, bland annat
            eftersom riksrevisionsdirektören föreslås kunna väljas om medan
            detta inte gäller för riksrevisorn.
          </note>
          <note>
            Det innebär att riksrevisionsdirektören riskerar att få för mycket
            makt i förhållande till riksrevisorn. Det finns en risk att riksrevisionsdirektören
            kan uppfattas som den verkliga myndighetschefen. Riksrevisorn
            kommer i vissa avseenden att vara underordnad riksrevisionsdirektören
            och i andra avseenden ha en mycket stark ställning gentemot denna.
          </note>
          <note>
            När det gäller riksrevisorn har en möjlighet till omval uteslutits.
            Man har ansett att det skulle kunna innebära en risk för att riksrevisorns
            självständighet försvagas eller framstår som försvagad. Bara misstanken
            att en riksrevisor, för att kunna stärka sina möjligheter till
            omval, skulle avstå från att dra obekväma slutsatser eller lämna
            rekommendationer, skulle kunna rubba förtroendet för Riksrevisionen.
            Att samma resonemang inte gäller för den föreslagna riksrevisionsdirektören,
            som ändå ges en så stark ställning i förslaget, tycker vi är anmärkningsvärt.
          </note>
          <note>
            I sammanhanget vill jag påpeka att vi har stort förtroende för
            dagens riksrevision, dess medarbetare och riksrevisorer. Men ibland
            finns det ledamöter i KU som är kloka och brukar påpeka att man
            inte ska utgå från att det ska vara solsken jämt. Man måste ha
            en robust struktur och beredskap som även fungerar i ett mer ostadigt
            väder.
          </note>
          <note>
            Fru talman! För Riksrevisionen är oberoendet avgörande för ett
            fortsatt högt förtroende. Med en chefsriksrevisor och två riksrevisorer
            anser jag att Riksrevisionens självständighet i granskningsverksamheten
            hade bevarats på ett bättre sätt än i förslaget. De skulle då
            självständigt kunna besluta om vad som skulle granskas, hur granskningen
            ska bedrivas och vilka slutsatser som kan dras av granskningarna.
          </note>
          <note>
            Fru talman! Sammantaget gör alla de nämnda tveksamheter kring
            ledningsstrukturen och riksrevisionsdirektörens roll att vi tyvärr
            inte kan stå bakom beslutet.
          </note>
          <note type="speaker">
            Anf. 2 PER-ARNE HÅKANSSON (S):
          </note>
          <note>
            Fru talman! En väl fungerande riksrevision lägger grunden för
            tillit och tilltro till samhällets funktioner.
          </note>
          <note>
            Riksrevisionens uppdrag är att granska vad statens pengar går
            till, hur de redovisas och hur effektivt de används. Genom att
            utföra oberoende revision stärks och levandegörs den folkliga
            insynen och förståelsen, och en god användning av de gemensamma
            resurserna främjas.
          </note>
          <note>
            Det förslag till ledningsstruktur som i dag läggs fram i konstitutionsutskottets
            betänkande KU6 innebär att den tidigare tredelade ledningen ersätts
            av en ordning med en riksrevisor.
          </note>
          <note>
            Såväl riksrevisorn som en riksrevisionsdirektör kommer att utses
            direkt av riksdagen. Tydligheten betonas. Riksrevisionens inre
            arbete ska på så vis ytterligare stärkas och förbättras. Utgångspunkten
            med detta är glasklar: En myndighet som mår väl är också en garant
            för ett gott arbete. Jag vill yrka bifall till utskottets förslag
            i betänkandet.
          </note>
          <note>
            Fru talman! Det har sedan Riksrevisionen i sin nuvarande form
            infördes diskuterats för- och nackdelar med att ha tre självständigt
            arbetande och oberoende riksrevisorer. Det var i december 2018
            som en parlamentarisk kommitté sammankallades på riksdagsstyrelsens
            uppdrag för att utreda ledningsstrukturen i Riksrevisionen.
          </note>
          <note>
            I likhet med en del ledamöter i KU, som finns här i salen, ingick
            jag själv i denna utredning. Uppdraget var att förutsättningslöst
            utreda Riksrevisionens ledningsstruktur utan begränsning till
            tidigare förslag eller någon angiven numerär och att lägga fram
            ett förslag till ledningsstruktur för Riksrevisionen med förslag
            till författningsreglering som är nödvändig för att genomföra
            det hela. Det är detta som ligger till grund för betänkandet.
          </note>
          <note>
            Jag har noterat Vänsterpartiets avvikande mening, som Jessica
            Wetterling också framförde här, och jag kan till viss del förstå
            de argument som framförs utifrån reservationerna. De var också
            föremål för diskussion i utredningen, men vid en sammanvägning
            av för- och nackdelar i frågan ser jag flest fördelar med det
            liggande förslaget.
          </note>
          <note>
            Den tredelade ledningsstruktur som tidigare var föreskriven innebär,
            vad jag kan se, en risk för inre spänningar i organisationen.
            Det visade sig inte minst 2016, då tre riksrevisorer plötsligt
            blev en enda efter plötsliga avgångar, sjukdomstillstånd och annat
            som skapade en ytterst oklar och svår situation. Det har också
            varit täta byten av riksrevisorer sedan myndigheten skapades.
          </note>
          <note>
            Det underlag som nu har tagits fram visar att myndigheten fungerar
            väl för närvarande men att organisationsformen rymmer risker som
            medför att myndigheten inte är tillförsäkrad en stabil funktion
            på längre sikt. En tydlig myndighetschef är ett sätt att stärka
            Riksrevisionens möjligheter att arbeta såväl internt som i utåtriktad
            kommunikation. Ordningen med en enda av riksdagen vald riksrevisor
            som ska vara chef för myndigheten och ansvarig inför riksdagen
            för den granskning av statlig verksamhet som ska ske enligt regeringsformen
            är den modell som vi lyfter fram.
          </note>
          <note>
            Därtill ska det finnas en riksrevisionsdirektör, som också väljs
            till uppdraget av riksdagen. Denna ska vara riksrevisorns ställföreträdare
            och ska under riksrevisorn kunna ha hand om den dagliga administrativa
            ledningen av myndigheten. Riksrevisionsdirektören ska också vid
            behov kunna ta hand om och avgöra revisionsärenden och svara för
            dem inför riksdagen.
          </note>
          <note>
            I frågan om den revisionella självständigheten såväl som villkoren
            för uppdraget blir befattningshavarens ställning likvärdig med
            riksrevisorns. Riksrevisionsdirektörens mandatperiod ska vara
            sju år, och den ska sammanfalla med riksrevisorns. Hinder mot
            omval ska inte gälla.
          </note>
          <note>
            Fru talman! Som nämndes är oberoendet avgörande för en fortsatt
            hög trovärdighet för Riksrevisionen. Rekryteringsprocessen av
            riksrevisor ska vara fri från partipolitiska överväganden. En
            stark och väl fungerande förankring i riksdagen är också en viktig
            förutsättning. Den direkta kopplingen till riksdagen säkras genom
            riksdagens råd för R iksrevisionen. Detta råd är tillsatt sedan
            en tid tillbaka, och det sker av dess ordförande återkommande
            rapportering till KU från varje sammanträde som avhålls i rådet.
          </note>
          <note>
            Ledorden i Riksrevisionens verksamhet är öppenhet, oberoende
            och professionalism. Utifrån dessa på sätt och vis självklara
            men för tilltro och trygghet avgörande begrepp kommer det nya
            ledarskapet att formas och fortsätta utvecklas.
          </note>
          <note>
            (Applåder)
          </note>
          <note type="speaker">
            Anf. 3 IDA DROUGGE (M):
          </note>
          <note>
            Fru talman! En stark och oberoende granskning av regeringen och
            dess myndigheter är ett viktigt fundament i vår demokrati.
          </note>
          <note>
            Riksrevisionen har med sitt grundlagsskyddade oberoende, med
            sina granskningsrapporter till riksdagen och med de uppdrag som
            ger dem i princip obegränsad möjlighet till insyn i offentlig
            förvaltning en helt unik och central roll för riksdagens kontrollmakt
            och därför också för vår möjlighet att utkräva ansvar. Det handlar
            också om allmänhetens insyn i det stora hela.
          </note>
          <note>
            Kraven på både riksrevisor och på revisionen som myndighet är
            givetvis därför höga, och ansvaret är mycket stort. Att revisionen
            har en ledningsstruktur som fungerar väl , är effektiv och bidrar
            till att underlätta detta viktiga arbete är såklart avgörande
            för att Riksrevisionens resultat ska bli fullgott. Förutsättningarna
            att bedriva en god och oberoende riksrevision behöver vara så
            bra, stabila och tydliga som det bara går.
          </note>
          <note>
            Ända sedan inrättandet av Riksrevisionen har frågan om ledningsstrukturen
            återkommande kommit upp för diskussion och utredning. Flera ändringar
            har gjorts sedan dess inom den befintliga ledningsstrukturen med
            det tredelade ledarskapet.
          </note>
          <note>
            Efter 2008 års utredning gjorde man exempelvis en ansats att
            förändra de uppgiftsbeskrivningar som var och en av riksrevisorerna
            har för att på så sätt försöka minska de negativa konsekvenserna
            av det tredelade ledarskapet men ändå behålla de fördelar som
            jag tror att vi alla är överens om också finns.
          </note>
          <note>
            De fördelar man har uttryckt har särskilt varit den breda kompetensen,
            det kollegiala utbytet och det ömsesidiga stödet. Men både 2008
            och i 2018 års utredning kunde man konstatera att trots förändringarna
            och trots det arbete man har gjort har det visserligen blivit
            bättre, men nackdelarna med det tredelade ledarskapet väger fortfarande
            tyngre. Nackdelarna är alltså fler än de positiva fördelar som
            jag nämnde. Man har tyckt att det har varit svårt att komma överens
            , att man har haft en alltför svag beslutskompetens samt ett otydligt
            beslutsfattande och ansvarstagande. Myndigheten har också varit
            väldigt resurskrävande sett till både organisationen och den tid
            som behövs. Man har som sagt försökt att motverka detta på andra
            sätt inom befintlig ledningsstruktur. Det har haft viss effekt,
            men inte tillräckligt god.
          </note>
          <note>
            Därför tycker vi från Moderaterna, och glädjande nog också en
            stor majoritet i riksdagens konstitutionsutskott, att förslaget
            och beslutet om endast en riksrevisor i stället för tre är väldigt
            bra.
          </note>
          <note>
            Vi föreslår också, som har nämnts, att det ska finnas en ställföreträdan
            ­ de riksrevisor som ska få titeln riksrevisionsdirektör. Denna
            ska primärt ta hand om den dagliga administrativa ledningen vid
            myndigheten samt vid behov kunna gå in och leda och ansvara för
            granskningsrapporter. Riksrevisionsdirektören ska självständigt
            kunna besluta i dessa rapporter men även självständigt inleda
            granskningsrapporter i de fall riksrevisorn skulle anse sig jävig.
            Det finns alltså en viktig kontrollfunktion och ett viktigt komplement
            i förslaget om att ha en ställföreträdande riksrevisor.
          </note>
          <note>
            För att stilla eventuell och obefogad oro för att förslagen i
            grunden skulle ändra Riksrevisionens oberoende vill jag nämna
            att båda dessa roller och myndigheten som helhet lyder under riksdagen
            och såklart inte under den regering som de ju granskar.
          </note>
          <note>
            Med detta vill jag yrka bifall till utskottets förslag.
          </note>
          <note type="speaker">
            Anf. 4 FREDRIK LINDAHL (SD):
          </note>
          <note>
            Fru talman! Med anledning av betänkande KU6 Riksrevisionens ledningsstruktur
            samt mot bakgrund av den välgrundade utredning som har företagits
            för ändamålet önskar jag få dela några ord.
          </note>
          <note>
            Då den nya föreslagna organisationen omfattar endast en riksrevisor
            i stället för den tidigare tredelade ledningsstrukturen är det
            viktigt att den nya organisationen förblir opolitisk samt opartisk.
          </note>
          <note>
            Riksdagsstyrelsen har i den utredning som gjorts inför ändringen
            av ledningsstrukturen uttalat att en ensam riksrevisor inte kan
            besitta samma bredd av erfarenheter och insikter som tre likvärdiga
            personer har. Där ­ emot finns det, som utredningen har presenterat,
            ett flertal möjligheter för en riksrevisor att möjliggöra en utvidgning
            av sitt beslutsunderlag.
          </note>
          <note>
            Utöver förslaget att riksrevisorn ska vara skyldig att samråda
            med sina närmaste medarbetare har denna även andra till stöd.
            Ett exempel är riksdagens råd för Riksrevisionen, som består av
            ledamöter tillhörande konstitutionsutskottet och finansutskottet.
            Detta är givetvis positivt, då en viss säkerhet ges i att den
            riksrevisor som nu kommer att arbeta på egen hand samråder med
            annan kompetens på området.
          </note>
          <note>
            Att det rör sig om flera ledamöter som riksrevisorn kommer att
            arbeta med är även det uppskattat, då det ökar chansen för ett
            fortsatt opolitiskt samt opartiskt arbete. Det ska särskilt betonas
            att det i dialogen med ledamöter inte får bli så att rådet ger
            instruktioner till riksrevisorn om vad som får granskas. Rådet
            får inte heller ge instruktioner gällande vad som inte får bli
            föremål för en granskning.
          </note>
          <note>
            I det fall riksrevisorn förklarat sig jävig får riksrevisionsdirektören
            fatta beslut om att inleda en granskning. Även detta är någonting
            vi ser positivt på, då det minskar risken att just legitimiteten
            bakom en granskning kan ifrågasättas.
          </note>
          <note>
            Jag vill därför å mina och partiets vägnar tacka ledamöterna
            samt övriga i Riksrevisionens utredning för ett bra arbete. Jag
            ställer mig härmed bakom utskottets förslag till beslut.
          </note>
          <note type="speaker">
            Anf. 5 TUVE SKÅNBERG (KD):
          </note>
          <note>
            Fru talman! Jag yrkar bifall till förslaget i KU:s betänkande
            nr 6 om Riksrevisionens ledningsstruktur.
          </note>
          <note>
            Förslaget innebär att Riksrevisionen ges en ny ledningsstruktur
            som innebär att Riksrevisionen leds av en enda riksrevisor som
            är chef för myndigheten Riksrevisionen och ansvarar för dess verksamhet
            inför riksdagen. Vidare kommer riksdagen att välja en ställföreträdande
            riksrevisor med titeln riksrevisionsdirektör, som under riksrevisorn
            ska kunna ta hand om den dagliga administrativa ledningen av myndigheten.
          </note>
          <note>
            För att kunna väljas som riksrevisionsdirektör gäller samma formella
            krav som för att kunna väljas som riksrevisor. Val av en riksrevisionsdirektör
            bereds av konstitutionsutskottet, och sådana val gäller för en
            mandatperiod om sju år med möjlighet till omval. Riksdagen får
            skilja en riksrevisionsdirektör från uppdraget endast om han eller
            hon inte längre uppfyller de formella kraven eller om han eller
            hon grovt har åsidosatt sina ålägganden.
          </note>
          <note>
            Riksrevisionsdirektörens primära uppgift är att under riksrevisorn
            ha hand om den dagliga administrativa ledningen av myndigheten.
            Riksrevisorn bestämmer vilka uppgifter som ska utföras av riksrevisionsdirektören.
          </note>
          <note>
            När det gäller Riksrevisionens grundlagsreglerade uppgift att
            granska den verksamhet som bedrivs av staten ska riksrevisorn
            innan han eller hon beslutar att inleda en granskning samråda
            med riksrevisionsdirektören. Riksrevisorn får delegera till riksrevisionsdirektören
            att genomföra granskningsärenden, och i sådana fall beslutar riksrevisionsdirektören
            självständigt hur granskningen ska bedrivas och om slutsatserna
            av den.
          </note>
          <note>
            Riksrevisionsdirektören ges tillgång till kontakter med riksdagen
            på samma sätt som riksrevisorn. På motsvarande sätt som gäller
            för riksrevisorn får riksrevisionsdirektören inte ha någon anställning
            eller något uppdrag eller utöva verksamhet som kan påverka självständigheten
            i hans eller hennes ställning.
          </note>
          <note>
            Riksrevisorn tillsätts, på samma sätt som riksrevisionsdirektören,
            opolitiskt och opartiskt av KU. Hela det arbete som har lett fram
            till dagens beslut förutsätter att KU lever upp till ansvaret
            att hantera detta opolitiskt.
          </note>
          <note>
            Utskottet föreslår med stöd av initiativrätten enligt 9 kap.
            16 § riks ­ dagsordningen en följdändring i 1 § lagen (2019:109)
            om säkerhetsskydd i riksdagen och dess myndigheter. Utskottet
            förordar, fru talman, att försla ­ get till lag om ändring i riksdagsordningen
            ska beslutas enligt 8 kap. 17 § första stycket andra meningen
            regeringsformen. Enligt denna bestämmelse kan riksdagen anta huvudbestämmelser
            i riksdagsordningen genom endast ett beslut om minst tre fjärdedelar
            av de röstande och mer än hälften av riksdagens ledamöter röstar
            för beslutet.
          </note>
          <note>
            Utskottet föreslår att ändringen ska träda i kraft den 1 april
            2020.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 16.)
          </note>
          <note>
            § 7 Ändringar i statens budget för 2020 – Stöd till kommunsektorn
            för att stärka välfärden
          </note>
          <note>
            Finansutskottets betänkande 2019/20:FiU49
          </note>
          <note>
            Ändringar i statens budget för 2020 – Stöd till kommunsektorn
            för att stärka välfärden
          </note>
          <note>
            föredrogs.
          </note>
          <note type="speaker">
            Anf. 6 FREDRIK OLOVSSON (S):
          </note>
          <note>
            Fru talman! Den generella välfärden är något av kronjuvelen i
            den svenska modell som vi socialdemokrater inte bara har designat
            och byggt upp utan också, kanske mer än de flesta, vill värna,
            utveckla och förstärka. Skola, äldreomsorg och sjukvård som vi
            får efter behov och som vi betalar gemensamt efter förmåga skapar
            trygghet, samanhållning och utveckling i hela Sverige och för
            alla samhällsgrupper i vårt land. Det ger en bra start för barn
            och ungdomar in i vuxenliv och arbetsliv. Det bidrar med stöd
            och hjälp när vi har det som svårast och behöver hjälpen som allra
            bäst. Tillsammans med kommunernas och regionernas övriga tjänster
            är detta gemensamma välfärdsåtagande helt centralt för Sverige
            som vi känner det.
          </note>
          <note>
            Ett sådant åtagande, fru talman, ska förstås också finansieras.
            Det sker i dag framför allt genom att kommuner och regioner beskattar
            sina medborgare. Men även staten skjuter till stora resurser och
            ser dessutom till att utjämna förutsättningarna mellan kommuner
            och regioner.
          </note>
          <note>
            Efter många år med otillräckliga statliga stöd och otillräcklig
            utjäm ­ ning, inte minst för de små kommunerna i glesbygden, har
            vi sedan Stefan Löfven tillträdde bytt riktning för politiken.
            Vi har gått från de stora skatte ­ sänkningarna till de stora
            välfärdssatsningarna. Under den förra mandatpe ­ rioden investerades
            35 miljarder mer i välfärden från statens sida. Det har gett resultat.
            Över 100 000 fler jobbar nu i välfärdens verksamheter – över 30
            000 fler bara i skolan, där också kunskapsresultaten nu förbättras.
          </note>
          <note>
            Fru talman! Det som har gjorts är nödvändigt och bra men kommer
            inte att räcka till det som nu väntar framför oss. Fram till 2030,
            alltså inom en tioårsperiod, beräknas Sveriges befolkning som
            är över 80 år växa med över 50 procent. Det beror förstås på att
            den 40-talistkull där de första nu fyller 80 år är en rekordstor
            generation. Samtidigt är den stora 90-talistgenerationen nu i
            barnafödande ålder, så andelen barn i befolkningen ökar också.
            De som behöver välfärdens viktiga tjänster blir alltså väldigt
            många fler.
          </note>
          <note>
            Detta är en stor utmaning för våra kommuner och regioner. Att
            vi blir fler barn och äldre kommer att kräva stora investeringar
            i den gemensamma välfärden inte bara i dag utan under många år
            framöver. Allt fler människor kommer helt enkelt att befinna sig
            i de åldrar där vård och omsorg behövs mest och kostar allra mest.
          </note>
          <note>
            Våra äldre har rätt till en bra vård och omsorg. De som har betalat
            skatt under ett långt liv och byggt mycket av denna kronjuvel,
            välfärdssamhället Sverige, ska förstås kunna lita på att välfärden
            finns där också för dem. På samma sätt måste de stora barnkullarna
            nu få bästa möjliga start i livet med en bra och jämlik skola,
            så att alla kan ta sig ut i livet och nå sin fulla potential.
          </note>
          <note>
            Den här demografiska utvecklingen gör att kommuner och regioner
            behöver mer resurser. Om det råder inget tvivel. Därför har vi,
            genom ett brett samarbete i Sveriges riksdag, nu säkrat minst
            20 miljarder mer i generella statsbidrag till välfärden under
            den här mandatperioden. Sedan i höstas har vi dock även sett en
            avmattning i ekonomin som påverkar kommunsektorn här och nu. Därför
            har vi aviserat ytterligare minst 5 miljarder extra till välfärden
            redan i år, ovanpå de förstärkningar som redan ligger i budgeten
            för 2020. Vi ska hantera detta inom ramen för en ordnad budgetprocess
            – i vårändringsbudget, som sig bör.
          </note>
          <note>
            Vårt förslag innebär alltså mer än dubbelt så mycket pengar till
            välfärden som vad oppositionen föreslår, dessutom pengar framtagna
            och beslutade i en ordnad process som innebär långsiktighet, trygghet
            och ordning.
          </note>
          <note>
            Fru talman! Som socialdemokrat gläds jag alltid när partier vill
            ge mer pengar till välfärden. Däremot vet jag att tillfälliga
            engångssatsningar inte bygger långsiktig trygghet. Och det är
            just långsiktig trygghet som behövs för att kommunsektorn ska
            kunna möta de stora utmaningar som vi står inför.
          </note>
          <note>
            För att säkra välfärden måste man klara av det långa perspektiv
            som gäller för ett så viktigt åtagande som barnens skola, medborgarnas
            sjukvård och omsorgen om de äldre. Ska man bygga skolor, äldreboenden
            och vårdcentraler och inte minst utbilda och anställa de tiotusentals
            undersköterskor, sjuksköterskor och lärare som behövs de kommande
            åren behövs stabila förutsättningar och långsiktiga besked. Då
            duger inte kortsiktigt politiskt spel som är grunden för oppositionspartiernas
            agerande här i dag.
          </note>
          <note>
            Socialdemokraterna kommer att fortsätta att sätta välfärden främst.
            Inte bara i år, nästa år och året därpå utan i många mandatperioder
            fram ­ över, eftersom de äldre blir allt fler under många mandatperioder
            fram ­ över. För att det verkligen ska gå att klara den här utmaningen
            har vi också skapat en välfärdsreserv som nu kan användas för
            att möta den demograf ­ iska utmaningen med allt fler äldre och
            allt fler barn.
          </note>
          <note>
            När vi vände de stora underskotten i statsfinanserna till överskott
            skapade vi utrymme för välfärdssatsningar. Sverige står bättre
            rustat än andra, med muskler starka nog att garantera en bra skola,
            sjukvård och trygg äldreomsorg framöver även om den ekonomiska
            utvecklingen i vår omvärld skulle försämras.
          </note>
          <note>
            Fru talman! Ska nu välfärden bli så här bra och byggas ut så
            här mycket kommer det att krävas väldigt mycket resurser. Även
            om vi har goda förutsättningar kommer det att krävas tuffa prioriteringar.
            Då går det inte att göra som partierna i det högerkonservativa
            blocket som ständigt föreslår sänkta skatter i stället för välfärdsinvesteringar.
            Värnar man välfärden kan man inte som Moderaterna bryta sönder
            sjukförsäkringen med ytterligare 10 miljarder i besparingar som
            ytterst drabbar välfärden. Man kan inte köra sönder arbetsmarknadspolitiken
            som man nu senast gör i den moderata budgeten – och som moderaterna
            föreslog ännu mer av i höstas. Då får kommunerna nämligen nya
            kostnader för försörjningsstöd, då växer inte skatteintäkterna
            på lokal nivå och då klarar man heller inte kompetensförsörjningen
            till de här viktiga verksamheterna.
          </note>
          <note>
            Då duger det heller inte att rösta mot förslag om en starkare
            utjämning mellan kommuner med goda förutsättningar och kommuner
            som på grund av gleshet eller en äldre befolkning har det svårare
            – något som Moderaterna gjorde för bara några månader sedan.
          </note>
          <note>
            Fru talman! När oppositionen nu ägnar sig åt ett kortsiktigt
            politiskt spel, kör sönder en ordnad budgetprocess och förstör
            långsiktigheten för medborgare, företag och kommuner väljer vi
            att inte spela med. Vi kommer inom ramen för en ordnad budgetprocess
            i vår att lägga fram 5 miljarder i generell förstärkning till
            kommunsektorn – mer än dubbelt så mycket som oppositionen i dag
            – och samtidigt värna den ordning som tjänat Sve ­ rige så väl
            och som ytterst är grunden för välfärdens långsiktiga finansiering
            och därmed också ytterst för medborgarnas trygghet.
          </note>
          <note>
            Bara genom att lyfta blicken mot det långsiktiga perspektivet
            kan vi på riktigt ta tag i den här stora utmaningen och utveckla
            och stärka välfärden. Genom att ge kommunsektorn långsiktiga besked
            kan man bygga ut välfärden så kraftigt som det kommer att behövas.
            Så ger vi möjlighet att planera för att anställa tiotusentals
            nya lärare, sjuksköterskor och undersköterskor. Det är så vi bygger
            ett starkare samhälle och ett tryggare Sverige.
          </note>
          <note>
            (Applåder)
          </note>
          <note type="speaker">
            Anf. 7 ELISABETH SVANTESSON (M):
          </note>
          <note>
            Fru talman! Jag vill börja med att yrka bifall till förslaget
            i betänkandet och därmed också yrka bifall till 2 ½ miljard till
            välfärden.
          </note>
          <note>
            Det viktigaste först. Det var mitt huvudbudskap när vi stod här
            i höstas och diskuterade regeringens och stödpartiernas budget.
            Regeringens allra viktigaste uppgift måste alltid vara att sätta
            välfärden och tryggheten främst. Det är det allra viktigaste.
            Det var också så vi moderater prioriterade i vår budget. Där satsade
            vi 9 miljarder kronor mer än vad regeringen och stödpartierna
            gjorde på generella statsbidrag till kommuner och regio ­ ner.
          </note>
          <note>
            Varför gjorde vi det här? Jo, vi ser hur kärnuppgifterna ute
            i välfärden nu pressas. De pressas av demografi, av en väldigt
            hög invandring, av en vikande konjunktur och av att Sverige nu
            har allra lägst tillväxt i EU per capita. Det ger inte de skatteintäkter
            som kommuner och regioner skulle behöva.
          </note>
          <note>
            Fru talman! Vi moderater prioriterade i vår budget det viktigaste
            först. Vi sa nej till friår, alltså att människor faktiskt ska
            kunna få betalt för att vara hemma från jobbet. Vi sa nej till
            ingångsavdrag därför att vi har prövat det och vet att det är
            en ineffektiv anställningssubvention. Vi satsade i stället på
            det som är allra viktigast för skattebetalarna och viktigast för
            Sverige: välfärden och tryggheten. Vi gjorde det samtidigt som
            vi tog viktiga steg mot tillväxt, full sysselsättning och minskat
            bidragsberoende. Man kan göra både och samtidigt.
          </note>
          <note>
            Fru talman! Vår budget vann inte den gången, men jag har ända
            sedan dess påtalat för regeringen att de borde lägga fram en extra
            ändringsbudget med mer pengar till välfärden och rättsväsendet
            eftersom vården, skolan och omsorgen om våra äldre är underfinansierade.
            Rättsväsendet likaså. Men vi fick ingen respons.
          </note>
          <note>
            Då tog vi moderater saken i egna händer. Vi meddelade att vi
            tänker göra det här själva. Vi presenterade ett räddningspaket
            för välfärden och rättsväsendet. Vad hände då? Jo, då vaknade
            januaripartierna. Då erkände man att man underfinansierat välfärden.
            Då lovade man att skjuta till 5 miljarder kronor i sommar.
          </note>
          <note>
            Jag välkomnar det uppvaknandet. Jag tycker att det är väldigt
            bra. Men Moderaterna, Vänsterpartiet, Kristdemokraterna och Sverigedemokraterna
            såg också och konstaterade att det inte räckte. Varför ska ett
            äldre ­ boende i Norrköping, som jag besökte för bara några veckor
            sedan, behöva säga upp undersköterskor om vi i stället kan se
            till att de får stanna?
          </note>
          <note>
            Det är därför som vi fyra partier har gått vidare med den budget
            som vi nu ska fatta beslut om i dag. Resultatet är mer resurser
            till välfärden. De kommer att användas på olika sätt i olika kommuner
            och olika regioner, för behoven ser olika ut. Men behoven finns
            där.
          </note>
          <note>
            Vill man kan lärarna bli fler i Örebro. Vill man kan undersköterskorna
            bli fler i Gävleborg. Sjuksköterskorna kan bli ännu fler i Västra
            Götaland. Framför allt tror jag att de här pengarna kommer att
            göra nytta genom att hindra en del av de besparingar som man har
            påbörjat.
          </note>
          <note>
            Fru talman! Det här ställer inte Socialdemokraterna, Miljöpartiet,
            Centerpartiet och Liberalerna upp på i dag. De vill i stället
            satsa skattebetalarnas pengar på friår och ingångsavdrag. Det
            är ett besked som heter duga till Sveriges skattebetalare.
          </note>
          <note>
            Låt oss stanna till där en liten stund och ta det ytterligare
            en gång. Det har talats om oheliga allianser, har jag hört på
            slutet. Men det här är väl januaripartiernas överenskommelse i
            dess renaste form. Socialdemokraterna kommer alltså i dag att
            säga nej till mer pengar till välfärden. Och Centerpartiet och
            Liberalerna säger i dag ja till friåret.
          </note>
          <note>
            Fru talman! Vi kommer nog att få höra januaripartierna slingra
            sig i dag och försöka rättfärdiga att man säger nej till de här
            välfärdspengarna. Fredrik Olovsson från Socialdemokraterna har
            redan anklagat mig för politiskt spel och budgetkaos. Det är varken
            spel eller budgetkaos. Det här är rena pengar rakt in i välfärden.
          </note>
          <note>
            Centerpartiet kommer att säga att vi nu höjer skatterna på företagande.
            Nej, fru talman, här höjer vi inga skatter i dagens beslut.
          </note>
          <note>
            Liberalerna har tidigare sagt att det behövs mer pengar till
            rättsväsendet. Absolut, det gör det. Det var därför vi satsade
            fyra gånger så mycket som regeringen på rättsväsen och polis i
            vår budget. Liberalerna är välkomna varje dag i veckan att samarbeta
            med Moderaterna om mer pengar till rättsväsendet. Men faktum är
            att Liberalerna, Centerpartiet, Socialdemokraterna och Miljöpartiet
            faktiskt satsade mer på friår i höstens budget än vad man gjorde
            på polisen.
          </note>
          <note>
            Och vad kommer Miljöpartiet att säga? Det får vi se, men jag
            kan tänka mig att man kommer att säga: Det heter inte friår! Jo,
            Karolina Skog, det heter friår.
          </note>
          <note>
            Fru talman! I dag är en viktig dag. Jag är glad i dag. En majoritet
            i Sveriges riksdag, oppositionen, har samlat sig kring det som
            är allra viktigast för Sverige. Vi ser nu till att välfärdens
            verksamheter får mer resurser så att man inte behöver göra dessa
            besparingar runt om i Sverige. Det är vår viktigaste uppgift.
          </note>
          <note>
            Fru talman! Jag är som sagt glad. Men jag är också förvånad över
            att fyra partier fortfarande säger nej till dessa pengar.
          </note>
          <note>
            (Applåder)
          </note>
          <note type="speaker">
            Anf. 8 FREDRIK OLOVSSON (S) replik:
          </note>
          <note>
            Fru talman! När Elisabeth Svantesson talar om välfärden skaver
            det trots allt. Moderaterna föreslår i sina budgetar kraftiga
            besparingar som innebär mycket ökade kostnader för kommunerna.
            Dessa talar Svantesson förstås inte om, men de finns ju där likväl
            och tenderar alltid att återkomma i nya budgetar. Svantesson nämner
            inte heller de 5 miljarder som regering ­ en kommer att anslå
            till kommuner och regioner i samband med vårbudgeten utan bara
            de 2 miljarder som de facto blir resultatet av denna opera ­ tion.
          </note>
          <note>
            Dessutom har Moderaterna på mycket kort tid frångått två viktiga
            principer för den svenska budgetprocessen. För några veckor sedan
            valde de att frångå reservationsförbudet när de försökte rösta
            ned plastpåseskatten trots att den ingick i budgeten. Därmed lämnade
            Moderaterna en praxis som har gällt sedan 90-talskrisen. I dag
            kommer Moderaterna att ta nya steg för att underminera ordning
            och reda. Även dagens agerande strider solklart mot andan i budgetprocessen
            och mot det finanspolitiska ramverket.
          </note>
          <note>
            Det argument som Elisabeth Svantesson använder sig av nu när
            de tar initiativ till en extra ändringsbudget blir ganska svagt
            eftersom vi har visat att vi kan använda den vanliga budgetprocessen
            för att presentera mer än dubbelt så mycket pengar som det Elisabeth
            Svantesson säger i talarstolen i dag. Det visar att systemet fungerar
            om man vill och om det inte handlar om politiskt spel.
          </note>
          <note>
            Frågan är varför Moderaterna väljer att köra sönder den ordnade
            processen om det nu inte är ett kortsiktigt spel. Hur blir Sverige
            bättre av den oordning Elisabeth Svantesson skapar? Varför lämnar
            Moderaterna den budgetordning som de tidigare har värnat?
          </note>
          <note type="speaker">
            Anf. 9 ELISABETH SVANTESSON (M) replik:
          </note>
          <note>
            Fru talman! Socialdemokraterna borde skämmas i dag. Socialdemokraterna
            säger alltså nej till välfärdspengar och ja till friår och ingångsavdrag.
            Det är det denna diskussion handlar om, och det är det vi ska
            fatta beslut om.
          </note>
          <note>
            Det blir lite löjligt när finansutskottets ordförande går till
            plastpåseskattens försvar. Denna debatt handlar inte om den mycket
            ogenomtänkta plastpåseskatten utan om mer pengar till välfärden.
          </note>
          <note>
            Det handlar inte heller om budgetkaos eller politiskt spel. Jag
            har under hösten och efter jul besökt många välfärdsverksamheter
            runt om i landet och talat med undersköterskor, lärare och förskollärare.
            Beskedet är entydigt: Det behövs mer resurser.
          </note>
          <note>
            Hade inte Moderaterna tillsammans med övriga oppositionspartier
            tagit detta initiativ och drivit på för mer pengar till välfärden
            hade det inte blivit 7 ½ miljard i år. Jag är stolt och glad över
            att vi nu genomför det vi sa i vår budget i höstas. Det kommer
            att komma landets sjuksköterskor, undersköterskor och lärare till
            del.
          </note>
          <note>
            Jag är samtidigt mycket förvånad över det obegripliga i att Socialdemokraterna
            i riksdagen i dag inte kommer att rösta ja till mer välfärdspengar.
          </note>
          <note type="speaker">
            Anf. 10 FREDRIK OLOVSSON (S) replik:
          </note>
          <note>
            Fru talman! Vi kommer att lägga fram mycket mer pengar och rösta
            igenom mycket större ekonomiska resurser till välfärden än vad
            Moderaterna gör, och så är det varje gång och varje år. Vi gör
            inte heller stora nedskärningar i viktiga samhällsfunktioner som
            innebär att dessa kostna ­ der ökar och flyttar in i kommunernas
            budgetar och därmed trycker ut andra viktiga resurser i välfärden.
          </note>
          <note>
            Det går inte att bortse från att Moderaterna med bara ett par
            veckors mellanrum kör sönder en ordnad budgetprocess och struntar
            i att finansiera sina förslag.
          </note>
          <note>
            Förra gången detta var aktuellt, 2018, valde Moderaterna att
            inte göra så. Man skrev i stället: ”Om riksdagen ändrar delar
            av budgetbeslutet i efterhand kan det få långtgående konsekvenser
            för svensk ekonomi och det politiska systemet.” Då gällde ordning
            men nu politiskt spel.
          </note>
          <note>
            Vad får politiskt spel för konsekvenser i förlängningen? Innebär
            det att välfärdens verksamheter kommer att kunna använda mycket
            mer resurser framöver? Kommer kommunalråd och ansvariga i verksamheterna
            att känna att nu är det lugnt och tryggt, nu vågar vi satsa framåt?
            Nej, självklart inte. En lång rad kommuner säger att det som händer
            i dag inte är viktigt för dem eftersom de behöver långsiktiga
            besked, vilket de inte får av hoppande majoriteter.
          </note>
          <note>
            Det är väl därför partikollegor till Elisabeth Svantesson i exempelvis
            Järfälla, Solna och Sollentuna inte gör om sina budgetplaner.
            Det är ju inte så märkligt, för ska man bygga ett äldreboende
            vill man ha långsiktiga spelregler och förutsättningar. Men där
            finns inte Moderaterna i dag, och det är en stor förändring i
            svensk politik.
          </note>
          <note type="speaker">
            Anf. 11 ELISABETH SVANTESSON (M) replik:
          </note>
          <note>
            Fru talman! Om kommunerna inte behöver pengarna tycker jag inte
            att januaripartierna ska skjuta till 5 miljarder i vårbudgeten.
            Men vi vet alla att de faktiskt behövs.
          </note>
          <note>
            Som ordförande i Sveriges riksdags finansutskott bör man ha koll
            på budgetlagen och veta att riksdagen kan lägga fram en extra
            budget. Annars hade vi givetvis inte gjort det. Det finns stora
            behov där ute, så det är inget politiskt spel.
          </note>
          <note>
            Vi kan lova Sveriges medborgare att vi tänker fortsätta att strida
            för höjda nivåer på statsbidrag som kommer ut till Sveriges äldreboenden,
            skolor och förskolor. Det kan man lita på, för politiken måste
            göra det som är viktigast först, nämligen se till att välfärd
            och rättsväsen har resurser.
          </note>
          <note>
            Därutöver krävs en politik som gör att skatteintäkterna ökar.
            Det gör de inte med friår och ingångsavdrag. Det behövs en annan
            politik, en borgerlig politik som gynnar företagande och arbete.
            Sverige behöver det. Om ekonomin ska kunna växa krävs det reformer
            – reformer som reger ­ ingen och de stödpartier som håller uppe
            regeringen inte förmår komma fram till.
          </note>
          <note>
            Moderaterna kan man lita på. Vi kommer både att se till att öka
            tillväxten och fördela det där det bäst behövs.
          </note>
          <note>
            Skattebetalarna ska också veta att det nu är fyra partier i opposition
            som har majoritet i Sveriges riksdag och driver på för dessa välbehövliga
            resurser.
          </note>
          <note>
            Ett tips till januaripartierna är att man inte kan lägga fram
            reformer i Sveriges riksdag som saknar stöd, även om vi har en
            budgetlag och ordnade processer, som vi ska fortsätta att ha.
            Man måste vara lyhörd för när svenska väljare genom en majoritet
            i riksdagen säger nej till friår. Svenska folket vill inte ha
            ett friår där man faktiskt kan vara hemma och få betalt.
          </note>
          <note>
            (Applåder)
          </note>
          <note type="speaker">
            Anf. 12 OSCAR SJÖSTEDT (SD):
          </note>
          <note>
            Fru talman! Jag yrkar bifall till utskottets förslag.
          </note>
          <note>
            Detta ärende har av förklarliga skäl blivit ganska medialt uppmärksammat,
            och vid någon av de intervjuer jag har gett med anledning av detta
            har jag sagt att jag tycker att det är glädjande att oppositionen
            har vaknat till liv och insett att den faktiskt är ganska potent.
          </note>
          <note>
            Under lång tid, åtminstone hela föregående mandatperiod, var
            Sverige ­ demokraterna helt ensamma om att agera som opposition.
            December ­ över ­ enskommelse, januariöverenskommelse – i ärlighetens
            namn, hur tycker ni själva att det har gått?
          </note>
          <note>
            Hela den föreställning vi har fått ta del av, inte minst från
            centerpartistiskt håll men även från finansministern och andra,
            om att minoriteten ska ha något slags fri lejd genom kammaren
            avseende just budgetpropositionen är en vanföreställning. Det
            finns inget som helst konstitutionellt stöd för denna utgångspunkt,
            snarast tvärtom. Det majoriteten nu gör är helt och fullt konstitutionellt
            gångbart. Man får ha precis vilka betänkligheter man vill avseende
            sakpolitik och innehåll, men man kan inte ha några konstitutionella
            betänkligheter. Finansmakten ligger hos riksdagen, inte hos regeringen.
            Så är det.
          </note>
          <note>
            Det är också en vanföreställning såtillvida att man inte förstår
            att även oppositionen har ett intresse av att driva igenom sin
            politik. En fungerande opposition kommer naturligtvis att ta varje
            tillfälle som uppenbarar sig i akt att göra detta. Jag kan inte
            se mina väljare i ögonen och förklara att vi underlät att driva
            igenom vår politik för att vi var tvungna att ta hänsyn till känslolivet
            hos ett antal statsråd samt en viss vikarierande partiledare i
            Centerpartiet. Även vi har en skyldighet gentemot våra väljare.
          </note>
          <note>
            Vad gäller sakpolitiken och själva innehållet i betänkandet hade
            mer kunnat göras och det hade kunnat göras bättre. Men med det
            sagt, om detta är minsta gemensamma nämnaren och om detta är vad
            som går att samla en majoritet för har vi i Sverigedemokraterna
            inga som helst problem med att bidra med våra mandat för att detta
            ska kunna förverkligas. Vi är tvärt ­ om glada över att vi kan
            hjälpa till. Vi lyckas kanske inte lösa men i varje fall lindra
            den tilltagande ekonomiska krisen i landets kommuner och re ­
            gioner. Med anledning av detta vill jag passa på och tacka samtliga
            ingå ­ ende parter och partier som har gjort detta möjligt.
          </note>
          <note>
            Fru talman! Jag har fått frågan vad detta kan tänkas få för påverkan
            på januariavtalet. Det vet jag inte, och det är heller inte mitt
            bekymmer. Jag har inte skrivit under något januariavtal. Men om
            man har skrivit under ett dåligt avtal med dåliga reformer som
            dessutom saknar parlamentariskt stöd kan man inte gärna bli upprörd
            när någon annan kommer och sätter stopp för det.
          </note>
          <note>
            Fru talman! Det är fascinerande att ganska exakt tre veckor efter
            att nuvarande statsbudget trätt i kraft kom regeringen med finansministern
            i spetsen och sa: Oj då, här behöver vi kanske skjuta till lite
            pengar. Det är väl i och för sig bra att man börjar se allvaret
            i kommunsektorns ekonomiska kris. Men man kan tänka sig att man
            borde sett detta innan beslut togs om budgeten, inte tre veckor
            efter att den trätt i kraft. Såg ni inte detta komma?
          </note>
          <note>
            Fru talman! Vidare har det lite hej vilt spekulerats, som det
            ibland tenderar att göra inom politiken, om detta i förlängningen
            kan leda till att talmannen får börja sondera igen eller till
            nyval. Socialdemokraternas parti ­ sekreterare var till och med
            ute i medierna och hotade med att avgå. Jag kan inte påstå att
            jag direkt har legat sömnlös på nätterna över detta hot, men med
            det sagt: Låt svenska folket rösta om ert januariavtal! Gör det!
            Tror ni på det och står för det bör ni i rimlighetens namn också
            vara be ­ redda att möta väljarna med det. Låt oss hålla ett nyval!
            Det kan vi absolut göra.
          </note>
          <note>
            Slutligen har vi, fru talman, under veckorna som gått fått ta
            del av ännu en knivskarp analys från vår käre regeringschef. Det
            är oklart vilken gång i ordningen. Stefan Löfven – denne intellektuelle
            gigant – har förklarat för oss att den utbredda och oförblommerade
            rasistiska svenskfientligheten, som i huvudsak drabbar våra barn
            och ungdomar, beror på skattesänkningar. Hur man över huvud taget
            kan komma fram till en sådan urbota genomkorkad analys övergår
            mitt förstånd. Att tro att någon känner sig manad att misshandla
            en oskyldig person på grund av dennas svenska etnicitet och dessutom
            urinera i vederbörandes mun på grund av missnöje med skattepolitiken
            är så urbota genomkorkat och tillika så fruktansvärt oförskämt
            mot alla barn och ungdomar som fallit offer för just svenskfientligheten.
          </note>
          <note>
            Men om det nu skulle förhålla sig så borde statsministern med
            all rim och reson vara glad i dag. Det vi i kammaren i eftermiddag
            ska göra är faktiskt att stoppa en skattesänkning. Det är förvisso
            en fullständigt meningslös sådan men ändå en skattesänkning. Vi
            tillskjuter i stället mer pengar till välfärden. Tillåt mig tvivla
            på att svenskfientligheten upphör i samband med eftermiddagens
            votering.
          </note>
          <note>
            Nej, fru talman, svenskfientligheten beror inte på skattepolitiken.
            Den beror på regeringens migrationspolitik. Inbilla er inget annat!
          </note>
          <note>
            (Applåder)
          </note>
          <note type="speaker">
            Anf. 13 EMIL KÄLLSTRÖM (C):
          </note>
          <note>
            Fru talman! Efter den svenska 90-talskrisen drogs ett flertal
            slutsatser om hur vi skulle bygga ett långsiktigt starkare land.
            Det handlade om strukturreformer, en mer effektiv ekonomi, en
            fristående riksbank och tuffa stålbad för att rätta mun efter
            matsäck i den svenska välfärden. Men det innebar också att vi
            fick en helt ny budgetordning. I den anses det vara en självklarhet
            att vi ställer helheter mot helheter och inte behandlar budgeten
            som ett plockepinn där hoppande majoriteter kan komma överens
            om tillfälliga satsningar och prioriteringar.
          </note>
          <note>
            Det har under de senaste åren gjorts ett antal avsteg från denna
            ordning. Socialdemokraterna, Vänsterpartiet, Miljöpartiet och
            Sverigedemokraterna gjorde utbrytningar 2013. De blev hårt kritiserade
            för detta av de dåvarande allianspartierna. Magdalena Andersson
            uttalade då ord som hon vid ett flertal tillfällen efter det har
            fått äta upp. Hon sa att det inte var oppositionens roll att lotsa
            statsbudgetar genom riksdagen.
          </note>
          <note>
            Även om det tidigare har gjorts avsteg är den budget som vi i
            eftermiddag ska rösta om utan tvekan det mest flagranta avsteget
            från den svenska budgetordning som har gällt sedan mitten av 90-talet.
            Det vilar ett tungt ansvar på oss. När dammet har lagt sig efter
            denna lilla episod måste vi i grunden fundera över hur en rimlig
            svensk budgetordning fortsättningsvis ska fungera.
          </note>
          <note>
            Om vi fortsätter i tangentens riktning då man med hoppande majoriteter
            kan göra olika prioriteringar – låga skatter, höga utgifter, stopp
            av pågå ­ ende satsningar efter fattade beslut och så vidare –
            skapar vi ett läge där vi alla blir fattigare och där den svenska
            långsiktigheten och stabiliteten får betala. Det vilar nu ett
            mycket tungt ansvar på de partier som står bak ­ om detta initiativ
            att berätta hur de egentligen vill ha det. Hur ska det funka framgent?
          </note>
          <note>
            Detta ansvar vilar inte bara på dem som nu står bakom denna extra
            ändringsbudget, utan även på oss gemensamt. Vi måste gemensamt
            kom ­ ma överens om de grundläggande spelreglerna. Det är uppenbart
            att det som har varit en viktig del av den svenska budgetordningen
            – inte bara budgetlag utan också praxis och överenskommelser som
            alla håller – nu naggas i kanten på ett sätt som vi inte har sett
            tidigare. Det är också uppenbart att vi måste fundera över var
            gränsen går. Hur pass oansvarig kan man vara i ett finansutskott
            utan att det bryter mot de regelverk vi har? Här behöver vi göra
            en förstärkning. Vi behöver göra detta jobb.
          </note>
          <note>
            Fru talman! Samtliga partier i denna kammare är överens om att
            vi behöver förstärka kommunsektorn på kort och lång sikt. Det
            är tyvärr talande för det svenska politiska klimatet just nu att
            vi lycka t s göra konflikt av något som borde ha en djup konsensus.
            Med mycket stor lätthet hade det kunnat ha en djup konsensus.
          </note>
          <note>
            När Moderaterna tidigare i år berättade att de under innevarande
            år ville skjuta till 3 miljarder till kommunerna svarade vi och
            satte en siffra på det som var djupt känt sedan tidigare, nämligen
            att vi under året skulle skjuta till pengar till kommunsektorn.
            Det bud som då kom, efter en förhandling mellan de fyra januaripartierna,
            var 5 miljarder. Nu ska vi av någon anledning rösta om ett nettotillskott
            på knappt 2 miljarder. Det är oklart varför. Kommunsektorn tjänar
            inte på denna ryckighet och kortsiktighet. Det är svårt att se
            vem som egentligen tjänar på detta. Men nu är det vad som ligger
            på bordet.
          </note>
          <note>
            Fru talman! Januaripartiernas svar kommer i vårändringsbudgeten
            och vårpropositionen. Därför vill jag rent formellt för protokollets
            räkning hänvisa till det särskilda yttrande som Centerpartiet,
            Liberalerna, Socialdemokraterna och Miljöpartiet står bakom. Det
            här är en mycket oortodox ordning. Rent formellt deltar vi inte
            i det här beslutet. Vårt svar kommer senare inom ramen för den
            budgetordning som måste gälla.
          </note>
          <note>
            Det är viktigt att satsa på kommunerna. Det är i våra kommuner
            och regioner välfärdens kärna finns, och det är helt uppenbart
            att satsningarna måste öka de kommande åren. Men det är inte sifferbingo
            för innevarande år som är det viktiga för kommunsektorn, utan
            det är långsiktighet i tagen, så att man kan planera. Det som
            har hänt de senaste månaderna innebär främst att kommunerna inte
            vet vad de ska planera utifrån; de vet inte vilken hoppande majoritet
            som får sista ordet.
          </note>
          <note>
            När dammet har lagt sig efter denna episod hoppas jag att vi
            gemensamt ska kunna presentera långsiktiga planeringsförutsättningar
            för de kommande åren i samband med kommande ordinarie budgetprocesser.
            Det är prognoserna för vad som händer 2021, 2022, 2023 och 2024
            och besked kring de åren som på riktigt förändrar kommunernas
            planeringsförutsättningar och på riktigt kan innebära att man
            inte lägger ned små skolor, att man gör satsningar på fler undersköterskor
            eller vad det nu kan vara som behövs i våra olika kommuner och
            regioner. Det är långsiktighet som är det viktiga. Det vi nu diskuterar
            är någonting helt annat.
          </note>
          <note>
            Fru talman! Det var uppfriskande att höra Sverigedemokraternas
            Oscar Sjöstedt, eller åtminstone en mening han sa. Han smög inte
            alls med det faktum att man stoppar en skattesänkning. Elisabeth
            Svantesson stod här i talarstolen alldeles nyss och beskyllde
            många olika partier för att slingra sig. Men den största slingring
            vi har sett de senaste veckorna är väl oviljan att kalla en skattehöjning
            för en skattehöjning.
          </note>
          <note>
            Ett aktivt riksdagsbeslut som jämfört med alternativet höjer
            det svenska skatteuttaget för innevarande år – hur kan det inte
            vara en skattehöjning? En skattehöjning är en skattehöjning. Ett
            riksdagsbeslut som höjer det svenska skatteuttaget är givetvis
            en skattehöjning.
          </note>
          <note>
            Det är något av uppochnedvända världen när vi har en process
            här i riksdagen där Socialdemokraterna står för ett lägre skatteuttag
            än Moderaterna. Jag tror att varken S eller M är särskilt bekväma
            i den situationen. Men i ett läge där hela havet stormar är det
            bara att konstatera att den liberala mitten står stabilt och fortsatt
            tycker att lågt skatteuttag är bättre än högt skatteuttag. Det
            är en mycket bekväm position att vara i, och denna position kommer
            givetvis att kvarstå. Även om det nu har bildats en tillfällig
            majoritet som stoppar skattesänkningar för jobb och företagande
            kommer detta arbete att fortsätta, för det är vad Sverige behöver.
            Vi måste sänka skatten på jobb och företag.
          </note>
          <note>
            Det som tidigare kritiserades för att vara alldeles för brett,
            nämligen de sänkta arbetsgivaravgifterna för landets unga, smalas
            nu av och riktas mot just dem som vi vill ska ha jobb i det här
            landet: unga som inte kommer in och nyanlända som behöver få in
            sin första fot. Men när satsningarna och skattehöjningarna riktas
            just mot den gruppen är det tydligen också fel – då är det för
            smalt. Den här argumentationen är man ju van att höra från vänsterhåll.
            En skattesänkning är alltid fel. Men det är en ny och olycklig
            utveckling när moderater och kristdemokrater går in i den här
            vänsterretoriken och är emot skattesänkningar oavsett hur de utformas.
          </note>
          <note>
            Fru talman! Sakfrågorna förändras. De kommer och går. Men jag
            tyck ­ er att man ska ha ett antal grundläggande principer som
            vägledning när man utvecklar sin politik. En av de vägledande
            principerna för Centerpartiet och undertecknad är att vi ska ha
            ordning och reda i det finanspolitiska ramverket och i budgetprocessen.
            Annars blir vi alla fattigare. Den andra principen är att vi ska
            ge långsiktiga besked som ger planeringsförutsättningar för kommuner
            och regioner, så att de kan göra sina satsningar. Den tredje principen
            är att vi måste säga nej till vänsterretoriken att det enda sättet
            att höja satsningarna på välfärden och förstärka den är att stoppa
            skattesänkningar och höja skatten på jobb och företag. Alliansregeringen
            visade att det går att sänka skatten på jobb och företag samtidigt
            som man satsar på välfärden. I fråga om alla de tre principerna
            har vi nu en riksdagsmajoritet som står på fel sida. Det är en
            dålig dag när det är så. Men förhoppningsvis, fru talman, kommer
            det bättre dagar framgent.
          </note>
          <note type="speaker">
            Anf. 14 ELISABETH SVANTESSON (M) replik:
          </note>
          <note>
            Fru talman! Jag delar helt Emil Källströms bild – vi måste ha
            en långsiktighet i politiken. Det var därför det var så obegripligt
            att januaripartierna i höstens budget inte lade de pengar som
            behövdes till välfärden. Efter knappt tre veckor erkände januaripartierna,
            efter påtryckningar från Moderaterna och andra, att välfärden
            faktiskt var underfinansierad för i år. Det är ju på grund av
            de steg vi tog som det nu kommer fram mer pengar. Varför kom de
            inte redan i höstas? Jag säger detta på tal om långsiktighet,
            som är det som behövs.
          </note>
          <note>
            Vad vi efterlyste i januari var en extrabudget. Självklart behövs
            det mer både i vårpropositionen och till hösten. Detta var grundackordet.
            Jag har faktiskt svårt att förstå kritiken. Det är januaripartierna
            som inte ser till att kommunerna och regionerna får de pengar
            som behövs långsiktigt.
          </note>
          <note>
            Fru talman! När det gäller skattesänkningar och skattehöjningar
            kan man lita på Moderaterna. Vi sänker skatter på jobb och företagande.
            Det vi gör i dag är inte att höja några skatter.
          </note>
          <note>
            Moderaterna och Kristdemokraterna fick igenom en budget i riksdagen
            för förra året. Där sänkte vi skatten för alla som jobbade. Vi
            sänkte skatten för alla pensionärer. Vi såg till att höja taket
            i RUT. Vi tog bort löneskatten för alla med anställning som var
            pensionärer. Detta är effektiv politik.
          </note>
          <note>
            Problemet med ingångsavdraget, Emil Källström, är att det är
            ineffektiv politik. Det har testats. Vi har testat det tillsammans.
            Det var dyrt och gav väldigt få jobb. Det är nog därför Centerpartiet
            som enda parti i Sveriges riksdag nu står upp för det.
          </note>
          <note>
            Även om vi inte är överens om detta är vi överens om vissa saker.
            Till exempel har vi länge varit överens om att friåret är en mycket
            dålig idé. Att människor får betalt för att vara hemma och att
            andra som går till jobbet varje dag ska betala för dem är inte
            bra för arbetslinjen eller tillväxten. Nu är det en majoritet
            här i riksdagen som kastar det förslaget i papperskorgen. Då är
            frågan: Kommer Centerpartiet att se till att det ligger kvar där?
          </note>
          <note type="speaker">
            Anf. 15 EMIL KÄLLSTRÖM (C) replik:
          </note>
          <note>
            Fru talman! När det gäller de förslag som nu stoppas av en aktiv
            riksdagsmajoritet föreställer jag mig att det vore oklokt att
            lägga fram exakt samma förslag igen. Då tror jag att ungefär samma
            sak skulle hända. Det vore en tröttsam dans både för oss som verkar
            i det här huset och för alla dem som betraktar den svenska politiken
            och hoppas att vi drar lärdomar av vad som sker.
          </note>
          <note>
            Jag har några motfrågor till Elisabeth Svantesson. Nu får vi
            återigen höra hur det här inte höjer skatten. Nej, men det här
            är ett riksdagsbeslut som jämfört med alternativet höjer det svenska
            skatteuttaget. Kan Elisabeth Svantesson hålla med om det? Om vi
            inte fattar det beslutet, om vi inte går fram med den linje som
            Elisabeth Svantesson står bakom, innebär det ett lägre skatteuttag
            än om vi gör det som Elisabeth Svantesson vill. Då kan man slingra
            sig hur mycket man vill, men jag är så pass enkel att jag kallar
            en skattehöjning för en skattehöjning. Ett riksdagsbeslut som
            höjer skatten är en skattehöjning. Kan vi vara överens om det,
            Elisabeth Svantesson?
          </note>
          <note type="speaker">
            Anf. 16 ELISABETH SVANTESSON (M) replik:
          </note>
          <note>
            Fru talman! Emil Källström kan kalla det här ingångsavdraget
            vad som helst. Men det är ineffektivt, kommer inte att öka sysselsättningen
            och är på ren svenska svindyrt. På ett par år kommer det att kosta
            skattebetalarna 6 miljarder kronor och inte leda till fler jobb.
            Det är ingen generell skatte ­ sänkning. Det kommer att träffa
            vissa arbetsgivare som anställer till exempel elever som går ut
            gymnasiet med toppbetyg och får jobb en sommar. De ungdomarna
            får jobb ändå.
          </note>
          <note>
            Jag tycker att Centerpartiet borde komma hem till den borgerliga
            fa ­ miljen, sätta sig tillsammans med mig och andra, med oss
            i Moderaterna, och diskutera en skattereform som på riktigt gynnar
            entreprenörskap, före ­ tagande och jobb. Sverige behöver en sådan
            reform, för Sverige har nu lägst tillväxt per capita i hela EU.
            Centerpartiet stöttar en regering som låter detta ske och håller
            till och med denna regering under armarna. Cen ­ terpartiet stöttar
            en regering som bidrar till en sjunkande tillväxt, som inte upprätthåller
            tryggheten och som inte ser till att välfärden får de resurser
            den behöver.
          </note>
          <note>
            Centerpartiet röstade nej till Moderaternas och Kristdemokraternas
            budget i höstas. Där sänkte vi skatten för alla som jobbar och
            för alla pen ­ sionärer. Vi sänkte också skatten för alla företag
            som har en äldre anställd, vilket vi vet är effektivt. Jag vet
            inte om jag tycker att din logik funkar, Emil Källström.
          </note>
          <note>
            Jag kommer alltid att stå upp för borgerlig politik, och borgerlig
            politik är att se till att man använder skattebetalarnas pengar
            på bästa sätt och sänker skatter på jobb och företagande generellt.
            Det kommer jag alltid att göra. Men ingångsavsdraget är dålig
            politik, och det är inte borgerlig politik. Det är centerpolitik.
          </note>
          <note type="speaker">
            Anf. 17 EMIL KÄLLSTRÖM (C) replik:
          </note>
          <note>
            Fru talman! Jag måste säga att jag är förvånad på gränsen till
            förbluffad. Elisabeth Svantesson talade nu om ingångsavdraget,
            som alltså är sänkta arbetsgivaravgifter, som något som kostar
            skattebetalarna pengar. Det är ren och skär vänsterretorik, som
            vi brukar höra från Vänsterpartiet och inte sällan från Socialdemokraterna.
            Men att skattesänkningar kostar skattebetalarna pengar, det brukar
            vi inte höra från moderater. Det är förvånande på gränsen till
            förbluffande.
          </note>
          <note>
            Problemet för Elisabeth Svantesson just nu är att hon inte är
            helt sam ­ pratad med sina kompisar. Samtidigt som Elisabeth Svantesson
            hävdar att det här inte är någon skattehöjning talar ju Sverigedemokraterna
            och Vänsterpartiet klarspråk. De är öppna med att man höjer skatten
            och väljer att stå för den prioriteringen.
          </note>
          <note>
            Samma sak kan vi se när det gäller det mycket viktiga perspektiv
            som var en moderat honnörsfråga, nämligen ordning och reda i det
            finanspolitiska ramverket och att vi håller oss till budgetlag,
            praxis och de överenskommelser som gjorts. Inte heller här är
            Elisabeth Svantesson sampratad med sina kompisar. Här ser vi många
            gamla, stabila moderater som undrar: Vad gör vårt parti egentligen?
            Det är Anna Kinberg Batra. Det är vår nuvarande talman, som stod
            för en helt annan linje i Budgetprocesskommittén för några år
            sedan. Man kan bara undra vad Anders Borg tycker om detta.
          </note>
          <note>
            Det är helt uppenbart att Moderaterna frångår gamla principer
            för att sätta dit till exempel Centerpartiet och den nuvarande
            regeringen. Det kan man kanske vilja, men det måste finnas en
            gräns för vilka principer man offrar för den ambitionen. Ett moderat
            parti som höjer skatten och underminerar ramverket är ett moderat
            parti som jag ärligt talat inte trodde att jag skulle få se den
            här mandatperioden. Det är förvånande på gränsen till förbluffande.
          </note>
          <note type="speaker">
            Anf. 18 ULLA ANDERSSON (V):
          </note>
          <note>
            Fru talman! Är det någon som vet någon kommun där det inte genomförs
            eller planeras nedskärningar? I dagarna kan vi läsa om hur städningen
            dras in för de äldre i Lund och taxan planeras höjas. Omsorgen
            och servicen ska bli sämre, men den ska också bli dyrare. Utevistelsen
            för de äldre i Sandviken ska minska, boendeplatser stängs i Nordmaling
            och jag vet inte hur många kommuner jag läst om som planerar att
            dra ned på bemanningen för de äldre, särskilt nattetid. Otryggheten
            växer och stressen likaså – för de äldre, för de anhöriga och
            för de anställda, som redan före besparingarna sprang för fort.
            De ska nu lägga i en ytterligare växel, som faktiskt inte finns.
          </note>
          <note>
            Vi hör om att elevantalet i Örebro stiger men att antalet lärare
            ska minska och om att elevassistenter dras in runt om i landet,
            inte minst i Kiruna där två av tre ska försvinna. Hur skolgången
            ska bli för de eleverna verkar inte vara det som prioriteras.
            Vi hör om att funktionsnedsatta på gruppboendena ska få färre
            personal, om att assistansen dras ned, om missbrukare som får
            vård och stöd indraget, om cancervård det ska sparas på och om
            att anställda i vården ska springa ännu fortare och snart förväntas
            trolla med knäna.
          </note>
          <note>
            Finansieringen av vård, skola och omsorg handlar om vilket samhälle
            vi vill leva i, om hur vi ser på varandra och om vilket ansvar
            vi tar för varandra. Det handlar om solidaritet, sammanhållning
            och gemenskap. En stark välfärd bygger ett starkt samhälle med
            tillit till varandra och med hopp om framtiden.
          </note>
          <note>
            Men den förda politiken ger oss ett skört samhälle där revorna
            blir allt tydligare och där välfärdens anställda bär alltmer av
            underfinansieringen på sina axlar med utslitna kroppar och med
            stressen brännande i hjärta, hjärna och kropp. De demografiska
            förändringar vi pratat om i årtionden är här nu. Då har vi en
            regering som likt så många före den prioriterar skattesänkningar
            för välbeställda i Danderyd, Vellinge och Österåker. Vi behöver
            ju fler anställda i välfärden, inte färre.
          </note>
          <note>
            I stället för att ta ansvar för sina nedskärningar och sina prioriteringar
            försöker nu januaripartierna skuldbelägga oss för att vi använder
            de verktyg vi har för att försöka laga de revor i välfärden som
            de har skapat.
          </note>
          <note>
            Jag är genuint intresserad av att veta hur ni i januaripartierna
            tänkte när ni förhandlade om budgeten för i år. Ni var väl medvetna
            om de nedskärningar som väntade. Ni hade till och med tagit med
            dem i era prognoser. Ändå valde ni att bortse från det.
          </note>
          <note>
            Det där med ”välfärden först” som Socialdemokraterna brukade
            säga var inte så viktigt längre, för nu var det skattesänkningar
            som planerades.
          </note>
          <note>
            ”Skolan först” som Liberalerna brukade säga var inte heller så
            viktigt längre. Det blev 100 miljoner till skolan och 6 miljarder
            till de välbeställda i Danderyd och Österåker.
          </note>
          <note>
            Centern som åtminstone brukade prata om att ”hela landet ska
            leva” struntade i landsbygdens välfärd och hur den skulle klara
            sig. I stället valde man att sänka skatten.
          </note>
          <note>
            Resultatet av de här förhandlingarna har vi fått ta del av, och
            många av oss har fått känna av det in på bara skinnet. Nedskärningarna
            bara sveper fram över landet, samtidigt som många av oss minns
            hur Emil Källström stod här i talarstolen och skröt om hur mycket
            man sänkte skatterna och hur stolt han var över det. Jag har dock
            inte hört något skryt om de nedskär ­ ningar som man nu har orsakat
            och som väldigt många känner av varje dag, i sin vardag. Och trots
            att vi är många som under hösten försökt få Socialdemokraterna
            att inse det ohållbara i den budget de lagt fram har de nitiskt
            klamrat sig fast vid nedskärningspolitiken.
          </note>
          <note>
            Fru talman! Vänsterpartiet har tillsammans med Moderaterna och
            Kristdemokraterna tagit fram den extra ändringsbudget som vi debatterar
            nu. Den innehåller välbehövliga 2 ½ miljard extra till vård, skola
            och omsorg. Det motsvarar löner för ungefär 4 500 undersköterskor
            eller 3 500 lärare.
          </note>
          <note>
            Den har också inneburit att januarigänget tvingades gå ut och
            lova ytterligare 5 miljarder till välfärden i ändringsbudgeten
            som kommer i vår. Vi kan konstatera att det inte var något de
            gjorde med glädje. Jag tror att vi alla kommer ihåg deras trumpna
            miner när de stod på presskonferensen och konstaterade att det
            kommer 5 miljarder. De skulle ha kunnat lägga till: Till detta
            är vi nödda och tvungna.
          </note>
          <note>
            Vårt initiativ har alltså inneburit att 7 ½ miljard extra kommer
            till välfärden. Det är både nödvändigt och bra. Samtidigt vet
            vi alla att det behövs mer pengar redan i år och än mer de kommande
            åren. Men det januaripartierna planerar för är tyvärr ytterligare
            nedskärningar, för de har ingen finansiering för välfärden.
          </note>
          <note>
            Däremot verkar de ha lite finansiering till ytterligare bidrag
            till överklassen. Det ska nu bli bidrag för blomvattning, för
            ommöblering i lyxvåningarna på Östermalm och för firmor som ska
            skjutsa skjortorna till kemtvätten. Ytterligare bidrag för en
            grupp i samhället som redan har det väldigt gott ställt medan
            undersköterskorna i äldreomsorgen ska få bränna ut sina kroppar
            i än större utsträckning.
          </note>
          <note>
            Att Socialdemokraterna inte kan rösta för mer pengar till välfärden
            utan i stället försvarar ineffektiva reformer som ingångsavdraget
            som de tidigare varit ivriga kritiker av säger en hel del om var
            de har hamnat politiskt.
          </note>
          <note>
            Jag tror att vi är många som kommer ihåg när Mikael Damberg stod
            här i riksdagen och skällde på det förra avdraget: Detta kostar
            lika mycket som fyra jobb! Vi kunde ha fått fyra jobb för samma
            summa som vi fått ett jobb för!
          </note>
          <note>
            I dag avstår Socialdemokraterna från att rösta för mer pengar
            till välfärden för att de i stället vill ha ett avdrag som de
            varit kritiska mot under många år. Borttagen värnskatt, det vill
            säga sänkt skatt för dem med de absolut högst inkomsterna i landet,
            gick före välfärden. Då var vi tvungna att agera. Vi såg vilka
            nedskärningar, vilka revor, det ledde till. Det är vårt ansvar
            att agera för välfärden och som oppositionsparti.
          </note>
          <note>
            Fredrik Olovsson, ordförande för utskottet, pratar om att man
            måste ge besked. Socialdemokraterna har gett besked här i dag:
            De tänker inte rösta för mer pengar till välfärden.
          </note>
          <note>
            Fredrik Olovsson pratar också om att man måste ge långsiktiga
            besked. Låt mig konstatera att det har Socialdemokraterna också
            gjort. De har gett det långsiktiga beskedet att välfärden kommer
            att forts ä tta vara underfinansierad, för de har ingen finansiering
            för välfärden.
          </note>
          <note type="speaker">
            Anf. 19 EMIL KÄLLSTRÖM (C) replik:
          </note>
          <note>
            Fru talman! Jag måste först berömma Ulla Andersson för ett starkt
            anförande. Det var en riktig estradör som stod i talarstolen,
            med olika röster och gester. Ska man ta detta vidare tror jag
            att vi nästa gång Ulla Andersson står i talarstolen kommer att
            få se någon form av dockteater.
          </note>
          <note>
            Jag vill också å det kraftigaste dementera att jag eller någon
            annan på det där podiet skulle ha stått där trumpen när vi presenterade
            de fem ytter ­ ligare miljarderna till välfärden. Den presskonferensen
            går att se i efterhand. Det är fake news att påstå att det var
            fyra trumpna företrädare som stod där. Detta vill jag å det kraftigaste
            markera mot.
          </note>
          <note>
            Min fråga till Ulla Andersson är förhållandevis enkel: Vad är
            störst och mest, 5 miljarder eller knappt 2 miljarder?
          </note>
          <note type="speaker">
            Anf. 20 ULLA ANDERSSON (V) replik:
          </note>
          <note>
            Fru talman! Jag kan förstå att det svider lite grann att erkänna
            att man egentligen inte ville lägga fram ytterligare 5 miljarder
            till välfärden utan hellre vill debattera hur det var med humöret
            den där dagen. Jag tror kan ­ ske att vi kan ha lite olika tolkningar
            av det. Men det man såg på pres s kon ­ ferensen var absolut inte
            fyra glada personer, utan det som signalerades var snarare: Till
            detta är vi nödda och tvungna.
          </note>
          <note>
            Det initiativet har lett till att det kommer 7 ½ miljard till
            välfärden så att Nordmaling kanske inte behöver stänga boendeavdelningarna
            för de dementa äldre och Kiruna inte behöver dra in assistenterna
            för de barn som är i behov av extra stöd. Jag tycker att det är
            mycket bra. Utan oss hade dessa pengar inte tillkommit – det tror
            jag att Emil Källström får lov att erkänna.
          </note>
          <note>
            Dessutom tycker jag faktiskt, Emil Källström, att det vore klädsamt
            om du tog ansvar för de nedskärningar som er politik har inneburit.
            Du skryter gärna om hur mycket ni sänker skatten. I höstas stod
            du här och sa: Vi har sänkt skatten med 13 miljarder netto – åh
            vad bra det är! Men jag hör dig inte säga: Nu ser vi till att
            det blir nedskärningar i nästan varenda kommun i hela landet.
          </note>
          <note>
            Jag förstår varför, för vem vill vara ansvarig för en sådan politik?
            Kanske Centerpartiet, Liberalerna, Socialdemokraterna och Miljöpartiet,
            men inte vi.
          </note>
          <note type="speaker">
            Anf. 21 EMIL KÄLLSTRÖM (C) replik:
          </note>
          <note>
            Fru talman! Jag tror, Ulla Andersson, att du får slipa lite på
            din imita ­ tion av mig. Ångermanländskan måste komma fram på
            något vis.
          </note>
          <note>
            Jag fick inget svar på min fråga, och det var kanske väntat.
            Men jag kan svara på frågan: 5 miljarder är betydligt mer än 2
            miljarder.
          </note>
          <note>
            Där har vi skillnaden mellan ansvarstagande partier och dem som
            nu ger sig in i leken att med hoppande majoriteter göra det man
            kan komma fram till – minsta gemensamma nämnare. Jag tror inte
            att någon utom Ulla Andersson är imponerad av det ni i Vänsterpartiet,
            Moderaterna, Kristdemokraterna och Sverigedemokraterna kokade
            ihop. Det blev bara knappt 2 miljarder. Vi har sett till att det
            blir minst 5 miljarder, och det är bra. Där finns det en långsiktighet.
          </note>
          <note>
            Dessutom har denna tillfälliga majoritet – Vänsterpartiet, Sverigedemokraterna,
            Moderaterna och Kristdemokraterna – ingen långsiktighet över huvud
            taget. Det finns ingen auktoritet att ge något enda besked om
            vad som händer efter årsskiftet. Det är upp till oss ansvarstagande
            partier att ta detta vidare, och det gör vi med glädje.
          </note>
          <note>
            Det sprids nu ett narrativ om att det var i januari vi kom på
            att mer pengar behöver läggas på den svenska välfärden. Även detta
            är totalt falskt. Jag har själv sedan i oktober sagt att vi behöver
            fylla på. Det är därför man har ändringsbudgetar. Det händer saker;
            man måste vårda reformer. I det här läget behöver vi lägga fram
            mer pengar. Detta var solklart långt innan den här oheliga alliansen
            och majoriteten kom till. Det är solklart att detta arbete kommer
            att fortsätta, oavsett vad ni och Sverigedemokraterna kokar ihop.
          </note>
          <note>
            Ingen är imponerad av vad V, SD, M och KD gör här i dag. Däremot
            vore det imponerande om vi var fler som klarade av att ta ett
            långsiktigt ansvar. Det kommer Centerpartiet att göra.
          </note>
          <note type="speaker">
            Anf. 22 ULLA ANDERSSON (V) replik:
          </note>
          <note>
            Fru talman! Nej, jag ska inte ge mig in på dialekter. Jag är
            totalt kass på dem, så jag hoppar över det.
          </note>
          <note>
            Vi debatterar egentligen en budget som ni var med och lade fram.
            I den framgick att det skulle bli stora nedskärningar i välfärden,
            och dem har vi sett. Åtta av tio kommuner planerar nedskärningar.
            Fyra av fem kommuner planerar att spara på de mest utsatta i samhället:
            funktionsnedsatta, barn som far illa, människor med missbruksproblem.
            Det är detta er politik har lett till.
          </note>
          <note>
            Det här visste ni om i augusti, likaväl som ni visste om det
            i januari. Ni agerade i januari därför att det politiska trycket
            blev väldigt påtagligt. Det var svårt att komma undan det ansvar
            ni hade och fortfarande har för dessa nedskärningar. Ni har fortfarande
            inte förhindrat alla nedskärningar som planeras och som kommer
            att genomföras.
          </note>
          <note>
            Vi försöker laga de här revorna med de verktyg vi har till vårt
            förfogande. Att ta ansvar är väl att försöka förhindra de nedskärningar
            er politik har orsakat. Jag tycker att det är en skyldighet vi
            har mot de äldre i behov av hemtjänst, mot undersköterskan som
            sliter och stressar och aldrig någonsin räcker till, mot barnen
            i skolan som mister sina lärare, mot missbrukare som inte får
            den vård och det stöd de behöver och mot funktionsnedsatta som
            inte får den personal de behöver på det boende där de bor. Detta
            tycker jag är att ta ansvar. Vi använder de verktyg vi har till
            vårt förfogande enligt det gällande regelverk som faktiskt finns.
          </note>
          <note>
            Ja, det kan svida i Centerpartiet att välfärden får mer pengar.
            Men jag tror faktiskt att de allra flesta i detta land är väldigt
            glada för det. Åtminstone är jag det.
          </note>
          <note type="speaker">
            Anf. 23 FREDRIK OLOVSSON (S) replik:
          </note>
          <note>
            Fru talman! Ulla Andersson är besviken på Socialdemokraterna
            och ansluter sig därmed till en tradition från 1917 eller något
            liknande. Så kan det vara och kommer alldeles säkert ofta att
            fortsätta vara framöver. Vi är ett parti som är pragmatiskt och
            försöker genomföra vår politik även i ett väldigt besvärligt parlamentariskt
            läge. Det tog flera månader innan Sverige fick en regering, och
            för oss var det väldigt viktigt att bilda något som kan vara stabilt
            och ta Sverige vidare utan att vi för den skull ger ett avgörande
            inflytande till ett rasistiskt parti som Sverigedemokraterna.
            Det förvånar mig att Ulla Andersson inte ser den bilden och hur
            läget egentligen är.
          </note>
          <note>
            Precis som Emil Källström sa kommer vi att lägga fram en proposition
            som innehåller mer än dubbelt så mycket pengar som Ulla Andersson
            nu talar om – det som ska göras här i dag och vara så välgörande.
            Vi har också garanterat långsiktig finansiering under den här
            mandatperioden, med minst 20 miljarder. Jag hoppas på mer, för
            jag vill verkligen att välfärden ska vara bättre. Jag vill att
            vi ska bygga ut den i takt med att fler blir äldre och att fler
            barn föds.
          </note>
          <note>
            Men ska man klara det här måste man vara just långsiktig. Det
            måste finnas ett regeringsunderlag som kan leverera detta. Det
            kan inte lösas med hoppande majoriteter, där Sverigedemokraterna
            är tungan på vågen. Ska man lösa detta måste det naturligtvis
            ske på ett helt annat sätt och med en helt annan långsiktighet
            än vad det innebär att spela under täcket med Sverigedemokraterna.
          </note>
          <note type="speaker">
            Anf. 24 ULLA ANDERSSON (V) replik:
          </note>
          <note>
            Fru talman! Jag märker att Fredrik Olovssons humör går nedåt.
            Jag förstår att det kan vara svårt att som socialdemokrat inte
            rösta för pengar till välfärden. Det är nog inte bara jag som
            är besviken på Socialdemokraterna – det kan jag leva med. Jag
            tror faktiskt att väldigt många av era egna medlemmar också är
            det just nu, när ni som socialdemokrater inte trycker på ja-knappen
            för att förhindra nedskärningar som känns runt om i hela landet,
            från Malmö upp till Kiruna. Jag tror att även Fredrik Olovsson
            har tagit del av dem.
          </note>
          <note>
            Att vara pragmatisk handlar väl också om att inse att man inte
            har majoritet i riksdagen utan kanske måste förhandla med andra
            partier för att få igenom det man eftersträvar. Det tycker åtminstone
            jag är pragmatiskt. Vi brukar försöka förhandla, och vi har också
            erbjudit oss att förhandla med er, till exempel inför den här
            budgeten. Men ni har tackat nej.
          </note>
          <note>
            Fredrik Olovsson frågar mig om jag inte ser hur läget är. Jo,
            det gör jag mycket tydligt. Jag vet också att det är något som
            Socialdemokraterna har eftersträvat sedan 2012, då Stefan Löfven
            valdes. Det man ville var att bli ett mittenparti som skulle samarbeta
            med Centern och Liberalerna, och man visste precis vilken ekonomisk
            politik man skulle få.
          </note>
          <note>
            Liberalerna är det parti som i sin skattepolitik har den skevaste
            fördelningspolitiken av alla politiska partier. Centerpartiet
            brukar tävla om att sänka skatterna mest och skryter med att de
            själva står för den politiken. Ni socialdemokrater visste precis
            vad ni gjorde. Det var detta ni eftersträvade, och nu har ni fått
            den ekonomiska politiken.
          </note>
          <note>
            Jag vill ha mer pengar till välfärden. Ni har prioriterat skattesänkningar.
            Det är så verkligheten ser ut.
          </note>
          <note type="speaker">
            Anf. 25 FREDRIK OLOVSSON (S) replik:
          </note>
          <note>
            Fru talman! I verkligheten kommer vi att rösta igenom en budget
            med 5 miljarder mer, medan Ulla Andersson i dag kan presentera
            knappt 2. Så ser det ut i verkligheten.
          </note>
          <note>
            Jag tror också att Ulla Andersson känner att det som hon sysslar
            med nu inte riktigt bär och att det är något som gnager och skaver
            lite grann – att slå sig ihop med det högerkonservativa blocket,
            att via ombud förhandla med Sverigedemokraterna och att bli ett
            redskap för Moderaternas politiska spel, som framför allt handlar
            om att bereda vägen för en högerkonservativ regering. Det är en
            konstellation som på sin agenda kommer att ha aggressiva skattesänkningar,
            stora utförsäljningar och nya avreglering ­ ar som leder till
            försämringar i välfärden för vanligt folk. Det är detta politiska
            bygge som Ulla Andersson nu hjälper till att putsa och bygga på.
          </note>
          <note>
            Vi ser detta. Jimmie Åkesson och Ulf Kristersson gläds åt det.
            Men varför är Ulla Andersson så naiv?
          </note>
          <note type="speaker">
            Anf. 26 ULLA ANDERSSON (V) replik:
          </note>
          <note>
            Fru talman! Att vara naiv är väl att stoppa huvudet i sanden
            och tro att man har en majoritet när man inte har det? Vi har
            erbjudit oss att förhandla. Det erbjudandet står fast. Det är
            vi som är vågmästare i riksdagen.
          </note>
          <note>
            Vi är gärna med och tar fram mer pengar till välfärden. Men faktum
            är att er politik, som den nu är planerad, inte ens skjuter till
            hälften av de tillskott som behövs för att klara dagens kvalitet
            i välfärden. Så ser verkligheten ut. Så ser de besked som ni har
            lämnat ut. Jag beklagar det djupt, för det hade inte behövts.
            Man kan finansiera välfärden om man vågar prata om att ändra i
            skattepolitiken. Lagt kort kan inte ligga då. Det måste man också
            våga inse.
          </note>
          <note>
            Jag förstår att Fredrik Olovsson är stressad och pressad. Läget
            i Socialdemokraterna är på det sättet. Men jag hade inte väntat
            mig att man skulle hålla på med smutskastning på det sätt man
            nu gör.
          </note>
          <note>
            Fredrik Olovsson vet mycket väl att vi aldrig skulle förhandla
            med Sverigedemokraterna, inte på något sätt. Jag betackar mig
            för den retoriken. Jag kan förstå att man i ilska och under press
            kan säga saker som man inte riktigt menar, men besvikelsen är
            ändå stor. För hur kan man som socialdemokrat sjunka till den
            nivån, och hur kan man låta bli att rösta för mer pengar till
            välfärden? Det undrar jag verkligen, och jag tror faktiskt att
            det också är många socialdemokrater som undrar över detta.
          </note>
          <note type="speaker">
            Anf. 27 HAMPUS HAGMAN (KD):
          </note>
          <note>
            Fru talman! I höstas presenterade dåvarande SKL sin redogörelse
            för kommunernas ekonomiska situation. Ett nittiotal kommuner förväntades
            gå med underskott, och nyheterna i landet gällde inte hur kommunerna
            skulle arbeta för en bättre äldreomsorg och en bättre skola utan
            hur kostymen skulle anpassas efter det kärva läget. Det krävdes
            ännu en skattehöjning eller neddragningar på välfärdens kärna.
          </note>
          <note>
            Med detta som fond gjorde januaripartierna inga extra tillskott
            till kommunerna. De resurser som gavs var sådant som Kristdemokraterna
            tillsammans med Moderaterna redan ett år tidigare hade aviserat
            i budgetreservationen för 2019.
          </note>
          <note>
            Runt om i Sverige möts patienter av långa vårdköer – på akuten,
            till specialistläkare och till operation. Runt om i Sverige möts
            elever av nedskärningar i skolan, ibland i en skola som redan
            hade för få lärare till att börja med. Och runt om i Sverige möts
            de äldre av nedskärningar, hårda behovsprövningar och beskedet
            att det inte finns plats på äldreboendet.
          </note>
          <note>
            Egentligen borde vi alla kunna enas om att sjukvård, skola och
            äldreomsorg ska finnas med i toppen på prioriteringslistan. Men
            genom den budget som januaripartierna drev igenom i höstas visade
            de att de inte klarar av att prioritera. I stället för mer personal
            i vården fick vi ingångsavdrag. ”Skolan först” byttes mot utvecklingstid,
            som ju är det vi ska kalla friåret just nu. Också på äldreområdet
            gjorde januaripartierna nedskärningar, som om det inte vore nog
            att också 180 kommuner gör det. Därför står vi här i dag och debatterar
            en extra ändringsbudget med miljardtillskott till välfärden.
          </note>
          <note>
            Fru talman! Det finns säkert många som tycker att det är märkligt
            att Kristdemokraterna, Moderaterna och Vänsterpartiet kan enas
            i budgetfrågor. Det har de helt rätt i. Men att vi kunnat enas
            understryker bara hur djupt felkalibrerad och felprioriterad januaripartiernas
            ekonomiska politik är. Den är ett ambitiöst svar på frågor som
            ingen har ställt och en icke-lösning på de många problem som finns.
          </note>
          <note>
            Fru talman! Det finns många utmaningar och problem som vi politiker
            behöver ta tag i. Men några mål måste uppfyllas först: att det
            går att få vård i tid, att skolan håller hög kvalitet och att
            de äldre som behöver plats på ett boende får det.
          </note>
          <note>
            De prioriteringar som borde ha gjorts ersattes av en överenskommelse
            med 73 punkter som fyra partier tvingat på varandra och som ingen
            egentligen vill ta ansvar för. Notan för detta politiska påtvingeri
            gick, bland annat, till välfärden. Och jag tror faktiskt att januaripartierna
            delvis har förstått detta själva, för bara några dagar efter att
            finansutskottet påbörjade arbetet med den extra ändringsbudgeten
            som vi nu debatterar gick de fyra styrande partierna ut och aviserade
            nya pengar till välfärden – bara några dagar efter initiativet
            i finansutskottet och bara tjugo dagar in på det nya året och
            det nya årets budget. Det måste väl ändå vara något slags rekord
            i hur snabbt det kan gå att underkänna den egna politiken .
          </note>
          <note>
            Fru talman! Tack vare agerandet i finansutskottet aviserade januaripartierna
            ett tillskott på 5 miljarder till välfärden, och tack vare att
            vi olika partier sinsemellan har kunnat komma samman och enas
            om ytterligare 2,5 miljarder tillförs nu totalt 7,5 miljard kronor
            till välfärden.
          </note>
          <note>
            I sammanhanget har tillskottet dömts ut som för litet, småpengar
            sett till kommunernas totala verksamhet och som en droppe i havet.
            Jag tycker den kritiken är helt befängd. För det första handlar
            detta om att stärka upp kommunerna så att varsel och uppsägningar
            kan motverkas och att kommunerna i stället kan fokusera på att
            förbättra kvaliteten i kärnverksamheten. För det andra innebär
            varje miljard i tillskott resurser till ungefär 1 150 lärare eller
            1 500 undersköterskor och för regionerna 440 sjuksköterskor. För
            en enskild kommun kan alltså vårt tillskott vara skillnaden mellan
            en förlängd och en kortad vårdkö, eller att omsorgspersonalen
            på äldreboendet kan få ett par till medarbetare i stället för
            ett par färre.
          </note>
          <note>
            För min hemkommun Göteborg innebär tillskottet att 480 nya lärare
            skulle kunna anställas. För Västra Götalandsregionen innebär det
            att 550 nya sjuksköterskor skulle kunna anställas.
          </note>
          <note>
            För göteborgarna innebär det bättre kvalitet i skola och sjukvård,
            och för lärare och sjuksköterskor innebär det fler kollegor att
            dela arbetsbördorna med. Pengarna kan komma väl till användning
            runt om i landet.
          </note>
          <note>
            Jag är stolt över att Kristdemokraterna har lagt fram detta förslag
            ihop med Moderaterna och Vänsterpartiet, och jag är glad över
            att detta nu är utskottets förslag, som jag yrkar bifall till,
            fru talman.
          </note>
          <note>
            (Applåder)
          </note>
          <note>
            I detta anförande instämde Camilla Brodin och Magnus Jacobsson
            (båda KD).
          </note>
          <note type="speaker">
            Anf. 28 FREDRIK OLOVSSON (S) replik:
          </note>
          <note>
            Fru talman! Vi är överens om att välfärden behöver mer resurser.
            Vi kommer att skjuta till mer än dubbelt så mycket, 5 miljarder,
            senare i år i en ordnad process. Det är precis så det ska gå till.
          </note>
          <note>
            Två gånger om året lägger regeringen fram förslag om ändringsbudgetar
            – i god ordning. Riksdagen är naturligtvis också involverad i
            detta. Det är ju inget som sker någon annanstans. Det är här besluten
            fattas. Men 5 miljarder är onekligen mer än 2. Vi har dessutom
            garanterat ytterligare minst 20 miljarder under denna mandatperiod.
            Att välfärden är viktig för oss socialdemokrater råder det inget
            tvivel om.
          </note>
          <note>
            Jag vill återknyta till själva budgetprocessen. När budgetpropositionen
            för 2020 debatterades för några månader sedan redogjorde den ekonomisk-politiska
            talespersonen för Kristdemokraterna, Jakob Forssmed, för Kristdemokraternas
            syn på just budgetprocessen. Efter en uppmaning från Vänsterpartiet
            om att tillsammans bryta ut saker ur budgeten sa Forssmed – jag
            ska läsa innantill ur riksdagens protokoll:
          </note>
          <note>
            ” Jag värnar också vår budgetprocess i riksdagen. Det går inte
            att bryta ut enskilda saker. Jag tycker att det är en god ordning
            att man tar saker och ting i ett sammanhang. Det är en god ordning,
            som har tjänat Sverige väl. ”
          </note>
          <note>
            Nu har det gått några månader. Kan Hampus Hagman möjligen berätta
            för kammarens protokoll vad som har förändrats sedan dess? Varför
            tycker inte Kristdemokraterna längre att den goda ordning som
            har tjänat Sverige väl ska gälla? Vi har dessutom visat att vi
            med den ordningen kan prestera mer än dubbelt så mycket pengar
            till välfärden som det som Hampus Hagman talade om i sitt anförande.
          </note>
          <note type="speaker">
            Anf. 29 HAMPUS HAGMAN (KD) replik:
          </note>
          <note>
            Fru talman! Först och främst är det helt uppenbart att januaripartierna
            gick ut och aviserade tillskott till välfärden som en konsekvens
            av att riksdagens majoritet hade sagt sig vara villig att göra
            en extra ändringsbudget. Att påstå något annat är helt befängt.
            Det gick bara fyra dagar mellan att initiativet i finansutskottet
            började diskuteras och att partierna gick ut och aviserade detta.
          </note>
          <note>
            Fredrik Olovsson måste inse att det är riksdagen som äger finanspolitiken.
            Riksdagen har samma möjlighet att göra extra ändringsbudgetar
            om riksdagens majoritet anser att det är befogat. I ett läge där
            en stor del av kommunerna runt om i landet står inför stora nedskärningar,
            där människor får vänta månader, kanske år, på rätt vård och där
            elever inte har rätt till den utbildning de behöver är det befogat
            att göra förändringar i den politik som förs och att göra det
            på ett sätt som är ekonomiskt ansvarstagande. Varje krona är finansierad
            genom att vi gör förändringar när det gäller de felaktiga prioriteringar
            som Socialdemokraterna och de övriga januaripartierna har gått
            fram med. Detta är helt befogat, tycker jag, fru talman.
          </note>
          <note type="speaker">
            Anf. 30 FREDRIK OLOVSSON (S) replik:
          </note>
          <note>
            Fru talman! Tidigare sas det: Jag värnar budgetprocess en i riksdagen.
            Det går inte att bryta ut enskilda saker. Det bör tas i ett sammanhang.
            Det är en god ordning som har tjänat Sverige väl.
          </note>
          <note>
            Det tjänar alltså inte längre Sverige väl. Det tycker man trots
            att vi presenterar mycket större insatser för välfärden än vad
            som ligger på bordet i dag och som kommer i ändringsbudgeten.
          </note>
          <note>
            Varför är detta viktigt? Handlar det bara om formalia? Är det
            bara där ­ för som vi bryr oss om budgetprocessen? Nej, så är
            det naturligtvis inte. Det handlar också om vad det får för konsekvenser
            i kommuner och regio ­ ner, där man nu säger att de här pengarna
            får mindre effekt just eftersom de tas fram på detta vis. Man
            kan inte lita på den här typen av besked, med hoppande majoriteter
            och engångsinsatser för ett år. Det kan inte ligga till grund
            för att bygga ett äldreboende eller att utbilda och anställa fler
            undersköterskor. Man har naturligtvis mycket längre tidsperspektiv
            och planeringshorisont än så när man sysslar med kommunalpolitik.
            Därför spelar den här processen roll för vilka effekter man kan
            förvänta sig i samhället – för människor, för dem som behöver
            hjälp och stöd och för dem som arbetar i kommuner och regioner.
          </note>
          <note>
            Men det har i förlängningen naturligtvis också stor betydelse
            för hur Sverige ska kunna styras, hur vi ska kunna vara långsiktiga
            och hur besked som ges från denna kammare faktiskt ska kunna tas
            på allvar av människor, av medborgare, av företag och av kommuner
            och regioner.
          </note>
          <note>
            Om Kristdemokraterna har en ny principiell inställning, jämfört
            med den som Jakob Forssmed redogjorde för i höstas, vore det bra
            att få det klarlagt här, för det innebär att Kristdemokraterna
            på något sätt väljer sida i dessa viktiga långsiktiga frågor.
          </note>
          <note type="speaker">
            Anf. 31 HAMPUS HAGMAN (KD) replik:
          </note>
          <note>
            Fru talman! Den nya inställning som finns i politiken är att
            Socialdemokraterna har gått från att tidigare, under 1900-talet,
            värna och bygga upp välfärden till att i stället förhandla bort
            sin politik. Man byter den mot till exempel subventioner, som
            ingångsavdraget är, och mot friår, som Miljöpartiet har drivit
            fram. Det är det som är nyheterna i svensk politik. Politik som
            Socialdemokraterna länge har bekämpat, som man bekämpade så sent
            som i valrörelsen 2018, driver man nu själv igenom och finansierar.
          </note>
          <note>
            Jag undrar om inte Fredrik Olovsson egentligen tycker att det
            är myck ­ et bättre att lägga resurserna på välfärd än på den
            typen av subventio ­ ner, till exempel, även om jag noterar att
            Fredrik Olovsson i dag inte tycker att det är en bra idé att lägga
            fram en budget som innebär just sådana för ­ stärkningar.
          </note>
          <note>
            Det verkar som att Fredrik Olovsson själv inte är medveten om
            att hans eget parti gjorde precis detta 2013, när man bröt ut
            delar ur huvudbudgeten och gick fram med dem. I det läget sa nuvarande
            finansministern, som vi hörde här tidigare, att det inte är oppositionens
            uppgift att lotsa igenom budgetar i riksdagen. Det sa hon när
            Socialdemokraterna var i opposition. På samma sätt är det inte
            oppositionens uppgift att nu lotsa igenom reger ­ ingens budget
            i riksdagen.
          </note>
          <note>
            Detta är också en nyhet i svensk politik. Det är en uppfattning
            som Socialdemokraterna har haft tidigare.
          </note>
          <note type="speaker">
            Anf. 32 MATS PERSSON (L):
          </note>
          <note>
            Fru talman! Sverige har stora problem framför sig. Det gäller
            framför allt två områden.
          </note>
          <note>
            Det ena är välfärden. Många kommuner brottas med att få ekonomin
            att gå ihop i ett läge där de har fler äldre. I många kommuner
            är det väldigt många unga som ska kunna gå i skolan. Vissa kommuner
            har dessutom många nyanlända. Detta sammantaget gör att det är
            svårt för kommunerna att få pengarna att räcka. Och att välfärdens
            kärna alltid ska prioriteras är en viktig del i det svenska välfärdssamhället,
            som vi kan känna oss väldigt trygga med.
          </note>
          <note>
            Det andra problemet gäller tryggheten eller rättare sagt den
            otrygghet som växer sig allt starkare i Sverige. Den är kopplad
            till ungdomsrån, äldre som rånas i sina hem och bomber och skjutningar
            runt om i Sverige. Detta skapar en känsla av otrygghet. Kriminaliteten
            växer sig in i det svenska samhället, och kriminaliteten blir
            en allt större del av människors vardag. Det är en väldigt oroväckande
            utveckling som gör Sverige svagare och som gör att individer känner
            sig otryggare.
          </note>
          <note>
            Fru talman! Människor ska kunna känna sig trygga och kunna lita
            på välfärden. Därför kommer Liberalerna tillsammans med samarbetspartierna
            att skjuta till mer pengar till rättsväsendet och till välfärden
            – 5 miljarder extra till välfärden och 750 miljoner till rättsväsendet
            redan det närmaste halvåret. Vi sänder en tydlig signal till rättsväsendet
            och de kommuner och regioner som hanterar välfärden att nya pengar
            kommer så att man ska kunna göra viktiga insatser för att öka
            tryggheten i vårt samhälle.
          </note>
          <note>
            Jag är därför väldigt förvånad över att den ändringsbudget som
            nu ligger på riksdagens bord innehåller noll kronor till rättsväsendet.
            Inte en enda krona extra till rättsväsendet! När Moderaterna,
            Vänsterpartiet, Kristdemokraterna och Sverigedemokraterna förhandlar
            om en budget blir det noll kronor till rättsväsendet. Inte en
            enda krona. Inte 100 miljoner, inte 200 miljoner utan noll kronor
            till rättsväsendet. I ett läge där vi ser bomber och skjutningar,
            där äldre rånas på ett fasansfullt sätt i sina hem och ungdomar
            ”knivas”, alltså får en kniv tryckt mot halsen, och blir av med
            av med jackan är tillskottet till rättsväsendet noll kronor.
          </note>
          <note>
            Jag är förbluffad, förvånad och lite besviken.
          </note>
          <note>
            Vi har valt en annan väg, och det är därför som vi i vårt särskilda
            yttrande pekar på att vi i vårändringsbudgeten om någon månad
            kommer att skjuta till mer pengar till rättsväsendet och kommunerna.
            Det är viktigt för rättsväsendet att kunna bygga ut sin verksamhet
            för att på det sättet öka tryggheten och bryta den utveckling
            som vi just nu ser.
          </note>
          <note>
            Fru talman! Jag är också förvånad och faktiskt förbluffad över
            en annan del i det som nu ligger på riksdagens bord, nämligen
            att av de 2 miljarder som nu ska komma kommuner och regioner till
            del finansieras en del genom att man tar bort pengar från välfärden.
            500 miljoner kronor tas bort från lärarassistenterna, en reform
            som syftar till att lärare ska kunna vara lärare.
          </note>
          <note>
            I ett läge med lärarbrist syftar denna reform till att de som
            är utbildade och duktiga lärare ska kunna lägga all sin tid på
            att undervisa eleverna och inte behöva lägga en massa tid på administration
            eller på att springa ut i korridoren för att hämta elever som
            är försenade till lektionen.
          </note>
          <note>
            Men i stället för att lärare i sin yrkesroll ska kunna få hjälp
            med att göra detta halveras nu den reformen, vilket betyder att
            kommuner runt om i Sverige som har tänkt att under året bygga
            ut sin verksamhet med fler lärarassistenter inte kommer att kunna
            göra det. Med klinisk precision slår man en besparing mot utbyggnaden
            av lärarassistenter.
          </note>
          <note>
            Jag är förbluffad och förvånad.
          </note>
          <note>
            Fru talman! Vi har i Sverige haft en ordning där vi har hanterat
            budgeten som en helhet. Jag tror att vi alla behöver reflektera
            och fundera så att vi inte hamnar i ett läge där hoppande majoriteter
            kommer överens om höjda utgifter ena dagen och sänkta skatter
            nästa dag och på så sätt river stora hål i vår gemensamma budget
            som innebär att framtida generationer kommer att behöva betala
            priset.
          </note>
          <note>
            Vi behöver sansa oss och se till att ha en process där plus och
            minus går ihop. Det har tjänat Sverige väl att ha en ordning kring
            budgeten som innebär att vi inte skjuter kostnaderna framåt till
            framtida generationer.
          </note>
          <note>
            Fru talman! Det finns en bred uppslutning i Sveriges riksdag
            för att kommuner och regioner behöver mer pengar. Det välkomnar
            jag. Liberalerna samarbetar med Centerpartiet och regeringen kring
            detta i budgeten, och detta kommer vi att lägga på riksdagens
            bord under våren om någon månad.
          </note>
          <note>
            Jag är väldigt glad över att det finns en bred uppslutning kring
            att det behövs mer pengar till kommunerna och regionerna. Jag
            är bekymrad över att det i den här extra ändringsbudgeten inte
            finns några nya pengar till rättsväsendet. Det bekymrar mig i
            det läge som Sverige just nu befinner sig i.
          </note>
          <note type="speaker">
            Anf. 33 ELISABETH SVANTESSON (M) replik:
          </note>
          <note>
            Fru talman! Den här regeringen har misslyckats med mycket. Man
            har misslyckats med välfärden. Man har misslyckats med att upprätthålla
            trygghet. Man har misslyckats med att se till att det finns tillräckligt
            många poliser ute på landets gator och torg.
          </note>
          <note>
            Nu är Mats Persson från Liberalerna, som direkt stöttar regeringen,
            förbluffad och förvånad över att han har förhandlat fram för lite
            pengar till rättsväsen och välfärd.
          </note>
          <note>
            I höstas när Moderaterna lade sin budget på riksdagens bord satsade
            vi fyra gånger så mycket på rättsväsendet och polisen som regeringen
            gjorde – fyra gånger så mycket! Mats Persson var själv med och
            satsade mer på friåret än på polisen.
          </note>
          <note>
            Jag tycker att det är väldigt bra att regeringen verkar börjar
            vakna, skjuter till mer medel och erkänner att man har underfinansierat
            rättsväsendet. Vill Mats Persson på allvar ha mer resurser till
            rättsväsen och polis kan han i höstens budget eller redan i vårpropositionen
            – det kan jag garantera – rösta på Moderaternas budget. Vi kommer
            att se till att både välfärden, rättsväsen och polis har alla
            de resurser som man behöver.
          </note>
          <note>
            Nu var det dock Mats Persson och inte jag som röstade för friår
            och mot mer resurser till poliser i höstens budget. En majoritet,
            och det är ingen hoppande utan en stadig majoritet, säger nu nej
            till friåret. Min fråga är därför densamma som till Emil Källström:
            Kommer Mats Persson och Liberalerna att se till att friårsförslaget
            ligger kvar i papperskorgen även efter riksdagens beslut i dag?
          </note>
          <note type="speaker">
            Anf. 34 MATS PERSSON (L) replik:
          </note>
          <note>
            Fru talman! Vi noterar naturligtvis hur majoritetsförhållandena
            ser ut i fråga om friåret, så det får man förhålla sig till.
          </note>
          <note>
            Jag är fortfarande förvånad, för när Moderaterna i mitten av
            januari berättade att man ville lägga en extra ändringsbudget
            på riksdagens bord sa man att man ville lägga 2 ½ miljard på rättsväsendet.
            Det tyckte jag var väldigt bra, för Liberalerna sa redan i höstas
            när vi förhandlade den budgeten att nu tar vi de första stegen
            för att bygga ut rättsväsendet, och vi kommer att behöva göra
            mer under den här mandatperioden. När Moderaterna så kom med förslaget
            om 2 ½ miljard mer till rättsväsendet redan nu tyckte jag i grund
            och botten att det var ett bra förslag.
          </note>
          <note>
            Därför är jag naturligtvis väldigt förvånad över att det ligger
            noll kronor i det förslag som riksdagen nu behandlar. Det är klart
            att jag tycker att det är lite märkligt att man har en så hög
            retorik kring 2 ½ miljard och att det sedan blir noll.
          </note>
          <note>
            Redan nu i april kommer vi att skjuta till 750 miljoner till
            rättsväsendet. I höst kommer återkomm er vi med ännu fler förslag
            för att bygga ut rättsväsendet. Vi gör det som parti inom ramen
            för budgetsamarbetet. Vi gör det gärna tillsammans med Moderaterna
            och andra partier i de frågor där vi inte hittar en majoritet
            tillsammans med regeringen. Vi har tillsammans med Moderaterna
            gjort en rad olika straffskärpningar, och det kommer vi att fortsätta
            att göra. Inom ramen för budgetsamarbetet kommer vi att se till
            att det kommer mer pengar till rättsväsendet.
          </note>
          <note>
            Det är vår ingång i detta för att skapa trygghet för människor,
            och därför tycker vi också att det är lite märkligt att det nu
            är noll kronor till rättsväsendet.
          </note>
          <note type="speaker">
            Anf. 35 ELISABETH SVANTESSON (M) replik:
          </note>
          <note>
            Fru talman! Jag vill tacka Mats Persson för reklamen för Moderaternas
            budget som vi lade fram i januari i riksdagens finansutskott.
            Men varför röstade då inte Mats Persson och Liberalerna för 2
            ½ miljard till rättsväsendet? Det var ju det vi ville.
          </note>
          <note>
            Varför röstade inte Mats Persson ja till Moderaternas budget
            i höstas, där vi satsade fyra gånger så mycket på rättsväsendet
            och polisen? Jo, därför att man håller en regering som leds av
            Stefan Löfven under armarna. Det är viktigare än att verkligen
            ta tag i Sveriges problem. Det är det som är märkligt, förbluffande
            och förvånande i detta.
          </note>
          <note>
            Jag tackar ändå för svaret på frågan om friår. Jag litar på Emil
            Källström och Mats Persson när de säger att förslaget om friår
            inte kommer att komma tillbaka hit. Det finns som sagt ingen hoppande
            majoritet utan en stabil majoritet för ett nej till friår.
          </note>
          <note>
            Å terigen: Mats Persson är alltid välkommen att diskutera förslag
            om att stärka rättsväsendet och se till att poliserna får mer
            i lön, att vi kan ha mer kameraövervakning och att domstolar och
            Åklagarmyndigheten får ordentligt med pengar. Nu är det inte vi
            som sitter i regering, utan det är Mats Persson som i ett budgetsamarbete
            stöttar den regering som sitter. Han är dock alltid välkommen
            att diskutera dessa viktiga frågor med mig.
          </note>
          <note>
            Jag ska ge ett kort svar på frågan om lärarassistenter. Det är
            en viktig fråga som Mats Persson lyfter. Vad vi gör nu är att
            stärka regioner och kommuner med sammanlagt 7 ½ miljard. Vi använder
            en del av de resurser som gick till lärarassistenter till generella
            bidrag – därför att kommunerna själva vill ha det så och för att
            dessa pengar inte har använts. Jag tycker alltid att man ska göra
            som våra kommunföreträdare säger, vare sig de är liberala, moderata,
            vänsterpartister eller socialdemokrater, och de efterlyser mindre
            riktade bidrag och mer direkta.
          </note>
          <note>
            Slutligen, fru talman, är jag glad över att riksdagen i dag kommer
            att fatta beslut om 2 ½ miljard till välfärden och att vi nu får
            bort friåret.
          </note>
          <note>
            (Applåder)
          </note>
          <note type="speaker">
            Anf. 36 MATS PERSSON (L) replik:
          </note>
          <note>
            Fru talman! Elisabeth Svantesson frågar varför jag inte röstar
            på Moderaternas förslag, eftersom det skulle innebära mer pengar
            till rättsväsendet. Vi har dock inget sådant förslag på riksdagens
            bord – Moderaterna har ju backat. Ni sa 2 ½ miljard, Elisabeth
            Svantesson, och nu ligger det noll. Ni har dragit tillbaka det
            förslaget, så det finns inte. Jag tycker att det är konstigt.
          </note>
          <note>
            Jag röstar hellre på mitt eget förslag, som kommer att innebära
            750 miljoner kronor till rättsväsendet i ett läge där jag är mycket
            bekymrad över att ungdomar förnedras i de ungdomsrån vi ser. Jag
            är väldigt bekymrad över de äldre som inte känner sig trygga i
            sina hem därför att de rånas av människor som ringer på dörren.
            Jag är väldigt bekymrad över de bombningar och skjutningar vi
            ser just nu. I det läget skjuter vi till 750 miljoner kronor redan
            i år, och vi kommer att skjuta till ännu mer pengar i höstens
            budget för att skapa trygghet i Sverige.
          </note>
          <note>
            Fru talman! När det gäller lärarassistenterna är det en viktig
            reform för att lärare ska kunna få vara lärare. Det är en viktig
            reform för att vi i ett läge där vi har lärarbrist ska kunna se
            till att varje utbildad lärare kan lägga all sin tid på att undervisa
            elever i klassrummet. Att halvera den reformen gör ju inte att
            situationen i klassrummen blir bättre för Sveriges lärare . Vi
            tycker att det är en viktig reform som vi behöver se mer av i
            svensk politik för att vi ska kunna göra så att skolan funkar
            bättre och så att våra barn lär sig mer i skolan.
          </note>
          <note>
            Jag konstaterar att det blir noll till rättsväsendet när Moderaterna
            förhandlar med Vänsterpartiet, Sverigedemokraterna och Kristdemokraterna.
          </note>
          <note type="speaker">
            Anf. 37 KAROLINA SKOG (MP):
          </note>
          <note>
            Fru talman! När över hundra kommuner säger att de behöver dra
            ned på skolan sitter vi inte med armarna i kors. Vi gör det inte
            heller när välfärden tvingas till hårda prioriteringar som sätter
            människor i kläm. Inget barn ska behöva betala priset för de ekonomiska
            utmaningar som landets kommuner och regioner står inför.
          </note>
          <note>
            Vi ser de ekonomiska utmaningar som kommuner och regioner står
            inför, och vi arbetar långsiktigt för att åtgärda situationen.
            Det finns ingen quick fix; inga tillfälliga pengar kommer att
            lösa välfärdens utmaningar.
          </note>
          <note>
            Vi ser i dag ökande ekonomiska klyftor i vårt land. Eftersom
            en av välfärdens uppgifter är att kompensera för detta och ge
            alla människor möjlighet att utvecklas till sin fulla potential
            kommer trycket på skolan, socialtjänsten och trygghetssystemen
            att öka. Fler äldre och fler barn kommer också att öka trycket.
            Det kommer att innebära att det behövs fler händer i förskolor,
            skolor, omsorgen och vården. Mot bakgrund av detta, vilket ger
            allvar och tyngd åt den fråga vi debatterar här i dag, kan jag
            inte med nog eftertryck säga att vår välfärd inte förtjänar att
            behandlas som en bricka i ett politiskt spel.
          </note>
          <note>
            Eftersom vi ser det svåra läge som kommuner och regioner står
            inför har vi i regeringsställning ökat statsbidragen i flera omgångar.
            Vi kommer också att fortsätta med det under mandatperioden, tillsammans
            med våra samarbetspartier. Detta är nämligen ingenting som kommer
            att lösas med tillfälliga tillägg. Vi har redan aviserat 5 miljarder
            extra till kommuner och regioner i vårändringsbudgeten, och det
            är ett besked som står fast över tid. Vi kommer också att lägga
            fram ett trygghetspaket.
          </note>
          <note>
            Till skillnad från det besked som oppositionen kommer med i dag
            kan vi garantera att de pengar vi aviserar kommer att ligga kvar
            i budgetar framöver. Som tidigare kommunalråd vet jag att förutsägbarhet
            är A och O för all kommunal verksamhet. Att kunna planera verksamheten
            långsiktigt är avgörande för god styrning i välfärden. Våra kommuner
            och regio ­ ner måste kunna lita på att den budget som går igenom
            i riksdagen gäller året ut och att de har långsiktiga förutsättningar.
          </note>
          <note>
            Denna långsiktighet undergrävs av oppositionens agerande i den
            här frågan, och på sikt undergrävs faktiskt även förtroendet för
            Sveriges riksdag. Det är nämligen oerhört allvarligt att kommuner
            och regioner, liksom företag och privatpersoner, inte kan lita
            på att den budget som går igenom i riksdagen gäller det kommande
            året. Moderaterna har tidigare framfört att en extra budget ska
            motiveras av att det händer något extraordinärt i omvärlden, men
            nu räcker det med oförutsägbara politiska nycker.
          </note>
          <note>
            Ett exempel som tydligt visar detta är pengarna till lärarassistenterna.
            Det visar tydligt att oppositionens spel drabbar dem som varje
            dag arbetar runt om i våra skolor. De skolor, både kommunala och
            fristående, som planerat att rekrytera lärarassistenter för att
            ge lärarna lugn och ro och möjlighet att fokusera på utbildningen
            i klassrummet – vad ska de göra nu? De förutsättningar som gällde
            när innevarande skoltermin började rycks i dag undan. Det är inte
            seriöst. Framför allt för de fristående skolorna är det väldigt
            osäkert vad detta kommer att innebära för deras ekonomi.
          </note>
          <note>
            Fru talman! Vår välfärd står inför stora utmaningar på både kort
            och lång sikt. Många verksamheter i välfärden skriker efter personal.
            Under förra mandatperioden var vi miljöpartister med och ökade
            antalet anställda i välfärden med mer än 100 000, men behoven
            är ännu större än så.
          </note>
          <note>
            Vi i den här kammaren är brett överens om att det behövs mer
            pengar till kommuner och regioner, men det räcker inte. En väldigt
            stor utmaning för kommuner och regioner framöver är att rekrytera
            och behålla personal med rätt kompetens. Att välfärdssektorn även
            i framtiden kan bemannas av kompetenta medarbetare är helt avgörande
            för att vi ska kunna fortsätta ha en välfärd i världsklass.
          </note>
          <note>
            En konsekvens av oppositionens agerande här i kammaren i dag
            är att den aviserade utvecklingstiden inte kommer att införas
            i år. Det är olyckligt av flera skäl. Framför allt rycker detta
            undan mattan för människor som i dag kanske har ett jobb där kompetenskraven
            kommer att höjas. Om de inte får rätt utbildning riskerar de att
            förlora arbetet. Flera fackförbund signalerar att detta gäller
            för ganska många av deras medlemmar i dag och att de behöver få
            en chans till rätt utbildning. De som vill ställa om mitt i livet
            och kanske börja arbeta i ett bristyrke berövas den möjligheten,
            och välfärden berövas därmed möjligheten att hitta kompetenta
            medarbetare.
          </note>
          <note>
            Frågan om kompetensutveckling inom välfärden är en av de frågor
            som vi i riksdagen måste arbeta mycket aktivt med framöver. Jag
            kan acceptera att man hävdar att just utvecklingstiden inte är
            rätt svar på den här reformen. Det är dock enkelt att förlöjliga
            det här förslaget, samtidigt som det välfärden faktiskt behöver
            är ett seriöst svar på frågan hur vi ska lösa bemanningen i välfärden.
            När Moderaterna tar till det ovanliga greppet att trycka upp kampanjknappar
            gör de det för att slåss mot utbildning – upp på barrikaderna
            mot det livslånga lärandet! Det är inte imponerande.
          </note>
          <note>
            Jag och Miljöpartiet tror på ökade möjligheter för individer
            att ställa om under arbetslivet. Man ska kunna få stöd under tiden
            man går en utbildning för att kunna behålla jobbet eller ta ett
            steg vidare i karriären. Debatten skulle må gott av att höra vad
            den nybildade regnbågsoppositio ­ nen har för svar på den här
            utmaningen.
          </note>
          <note>
            Fru talman! Moderaterna har tidigare förmedlat självbilden att
            man är ett parti som står upp för ordning och reda. Överenskommelser
            ska hållas, och i viktiga frågor ska man inte ägna sig åt kortsiktigt
            politiskt spel. Budgetprocessen ska vara stram, och praxis ska
            följas.
          </note>
          <note>
            Men nu för tiden är allt det där borta. Moderaterna verkar fokusera
            på att komma på nya sätt att skapa kaos och oreda. Man lämnade
            energiöverenskommelsen. Man kuppade igenom statsbudgeten trots
            att det inte fanns en regering. Man började att slita i anslagen
            i statsbudgeten några veckor efter att den börjat gälla.
          </note>
          <note>
            Nu har Moderaterna också börjat att reservera sig mot skatter
            som är aviserade i budgeten. Det må vara formalia, men faktum
            är att Moderaterna agerar för att skapa hål i statens finanser
            genom att sänka intäkterna. Detta anstår inte ett parti som gör
            anspråk på att vara statsbärande.
          </note>
          <note>
            Jag måste säga att jag har oerhört svårt att förstå hur det kan
            vara en politisk drivkraft att skapa oreda och instabilitet.
          </note>
          <note>
            Dessutom vet vi att Moderaterna när det kommer till kritan kommer
            att prioritera skattesänkningar, som ska finansieras genom att
            sparka ut folk ur sjukförsäkringen och genom nedskärningar på
            Arbetsförmedlingen och slakt av miljö- och klimatpolitiken. Det
            vet vi, för när Moderaterna och Kristdemokraterna kuppade igenom
            en budget 2019 var det stora skattesänkningar som sattes främst,
            på bekostnad av bland annat investeringar i välfärden. Att Moderaterna
            nu helt plötsligt vill framställa sig som välfärdens främsta beskyddare
            skorrar falskt.
          </note>
          <note>
            Fru talman! Vår välfärd är en garant för ett anständigt samhälle.
            Den säkras genom långsiktighet och förutsägbarhet, inte genom
            politiskt spel och budgetkaos. Miljöpartiet har alltid prioriterat
            det som är vårt gemensamma, och vi kommer att fortsätta att göra
            det.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 16 .)
          </note>
          <note>
            § 8 Underskott i förhållande till elnätsföretagens intäktsramar
            för tillsynsperioden 2012–2015
          </note>
          <note>
            Näringsutskottets betänkande 2019/20:NU9
          </note>
          <note>
            Underskott i förhållande till elnätsföretagens intäktsramar för
            tillsynsperioden 2012–2015 (prop. 2019/20:53)
          </note>
          <note>
            föredrogs.
          </note>
          <note type="speaker">
            Anf. 38 LOTTA OLSSON (M):
          </note>
          <note>
            Fru talman! Jag vill börja med att yrka bifall till vår reservation.
          </note>
          <note>
            Detta är ett ärende som behandlar en förändring av ellagen. Som
            alltid vid lagändringar ska man göra det hela med försiktighet
            och noga tänka igenom vilka konsekvenser en lagändring kan få
            på kort sikt och på lång sikt. Det är här vi och regeringen tycker
            olika. Vi anser att man inte tillräckligt har sett över vilka
            konsekvenser en förändring kan få innan det nu beslutas om en
            ellag som ska träda i kraft redan den 1 april.
          </note>
          <note>
            Därför har vi reserverat oss till förmån för vår motion. Där
            påtalar vi tydligt att regeringen inte har presenterat något författningsförslag
            för riksdagen för att tydliggöra hur man avser att ge särskilt
            investeringsutrymme till nätföretag som har outnyttjade underskott.
          </note>
          <note>
            Fru talman! Lagändringen innebär att elbolagen nu inte får tillgodoräkna
            sig flera underskottsperioder i förhållande till intäktsramen.
            Intäkter från mestadels nätavgifter från tidigare perioder kommer
            därmed inte att kunna avräknas för att ge utrymme för investeringar
            under nuvarande period. Detta anser vi är olyckligt, eftersom
            det finns stora behov av investeringar i våra elnät. Vi hade önskat
            att man hade tittat närmare på frågan och utrönt om den nya lagen
            kommer att förhindra att viktiga satsningar görs.
          </note>
          <note>
            Fru talman! Vi anser att såväl ny elintensiv industri som de
            förändring ­ ar som sker då ny vindkraft byggs ställer stora och
            nya krav på vår elinfrastruktur. Vi anser också att en säker elförsörjning
            i hela landet är en av våra viktigaste samhällsfunktioner. När
            denna infrastruktur inte fungerar och det samtidigt råder kapacitetsbrist
            kan vi få stora lokala elförsörjningsproblem.
          </note>
          <note>
            Fru talman! Att ändra lagar och skattesatser, som riksdagen är
            satt att göra, kan få stora konsekvenser om man inte gör det med
            framförhållning och inte gör en rimlig konsekvensanalys. Det var
            vad som hände i samband med att man höjde skatten på kraftvärmen.
            Man utlöste en akut elbrist, och därmed blev regeringen tvungen
            att skapa ett krispaket.
          </note>
          <note>
            Fru talman! Det är inte så vi ska arbeta. En klok riksdag och
            regering arbetar proaktivt. En klok regering skapar inte kriser
            genom att alltför snabbt implementera nya lagar och skatter på
            elmarknadsområdet.
          </note>
          <note type="speaker">
            Anf. 39 MATTIAS BÄCKSTRÖM JOHANSSON (SD):
          </note>
          <note>
            Fru talman! Jag vill inledningsvis yrka bifall till reservationen
            i betänk ­ andet, men jag vill också framhålla att Sverigedemokraterna
            inte har något att invända mot förslagen i den aktuella propositionen.
            Däremot är det uppenbart att det behövs ytterligare justeringar
            i elnätsregleringen.
          </note>
          <note>
            Sveriges elleveranser har under lång tid kännetecknats av en
            hög kvalitet och god driftssäkerhet, men detta pressas nu av en
            allt lägre energitillgänglighet. Andelen väderberoende kraftproduktion
            har ökat under de senaste åren samtidigt som flaskhalsar uppstått
            i elnäten, vilket ger kapacitetsbrist.
          </note>
          <note>
            Försämrad leveranssäkerhet är enligt vår uppfattning inte en
            acceptabel utveckling för ett samhälle som är mer beroende av
            en stabil elförsörjning än någonsin tidigare. Kapacitetsbristen
            i elnäten blir än mer påtaglig som en följd av att städerna växer
            utan att elnäten samtidigt förstärks och moderniseras i motsvarande
            takt. Eftersatt elnätsmodernisering drabbar såväl näringslivet
            som hushållen.
          </note>
          <note>
            Ett generellt problem som numera återfinns inom i praktiken all
            tillståndsgivning i Sverige är alltför långa väntetider; för tillstånd
            för utbyggnad av elnät kan de uppgå till tio tolv år.
          </note>
          <note>
            Detta är en realitet. Det är svårt att se vilka företag som överväger
            att investera i Sverige eller att expandera sin verksamhet, i
            de fall då det krävs investeringar i elnäten, som skulle nöja
            sig med beskedet att de om tio tolv år kan räkna med att kunna
            få tillgång till tillräcklig kapacitet. Jag skulle vara förvånad
            om det finns ett enda företag som skulle känna sig tillfredsställt
            med de förutsättningarna.
          </note>
          <note>
            Här står mycket på spel, och det är just dessa brister som har
            lett till problem för företag runt om i Sverige. Investeringar
            har uteblivit, arbetstillfällen har uteblivit och skatteintäkter
            har gått förlorade.
          </note>
          <note>
            Ingen blir vinnare på detta. Utifrån den samhällsutveckling som
            är önskvärd är det extra angeläget att nå fossilfrihet genom en
            ökad elektrifiering, men detta riskerar nu att hållas tillbaka.
          </note>
          <note>
            De långa ledtiderna i tillståndsprocesserna har varit föremål
            för översyn i den nätkoncessionsutredning som har kommit med ett
            förslag. Bedömningen är att det skulle gå att minska ledtiderna
            med kanske två tre år. Detta är långt ifrån tillräckligt, men
            man måste också vara ärlig med att det är svårt att kapa detta
            ytterligare med ändrad lagstiftning utan att göra intrång i de
            demokratiska processerna eller ingrepp i äganderätten.
          </note>
          <note>
            I stället behövs det troligen mer insatser i det pedagogiska
            uppdraget när det gäller att öka förståelsen för behovet av investeringar
            i elnäten för ökad kapacitet och bibehållen driftssäkerhet.
          </note>
          <note>
            Det är därför angeläget att regeringen skyndsamt återkommer med
            förslag till författningsregleringar som gör det möjligt att utnyttja
            underskott som kan hänföras till den första tillsynsperioden,
            under förutsättning att intäkterna används till de investeringar
            i elnäten som krävs för att kunna möta växande behov när det gäller
            kapacitet, leveranssäkerhet och efterfrågeflexibilitet.
          </note>
          <note>
            Framför allt är det angeläget att vi kan få på plats en ny elnätsreglering,
            som i högre grad premierar innovation och som ger tydliga incitament
            till investeringar som syftar till att stärka driftssäkerheten.
          </note>
          <note>
            (Applåder)
          </note>
          <note type="speaker">
            Anf. 40 CAMILLA BRODIN (KD):
          </note>
          <note>
            Fru talman! Elnäten är en naturlig monopolmarknad. Därmed finns
            ock ­ så en reglering om elnätsföretagens intäktsramar som påverkar
            hur sto ­ ra avgifter de kan ta ut. Ramarna gäller fyraårsperioder,
            och nivåerna bestäms slutligen av Energimarknadsinspektionen efter
            förslag från nätägaren.
          </note>
          <note>
            Den här propositionen rör denna reglering, närmare bestämt hur
            outnyttjad intäktsram ska få föras över mellan perioder. Förslaget
            är att nätföretag inte ska kunna tillgodoräknas fler tillsynsperioders
            underskott när de nya bestämmelserna i ellagen om underskott i
            förhållande till in ­ täktsramen tillämpas för första gången efter
            utgången av tillsynsperioden 2016 − 2019. Med andra ord ska inte
            underintäkter från perioden 2012 − 2015 få rullas över till perioden
            2020 − 2023.
          </note>
          <note>
            Bland skälen till ändringen lyfts fram att lagstiftarens avsikt
            aldrig varit att man ska kunna samla på sig flera perioders underskott.
            Även kundperspektivet lyfts fram, att det kan dämpa avgiftsnivån.
            Beloppen som annars skulle rullas över uppskattas till 28 miljarder
            kronor.
          </note>
          <note>
            Fru talman! Kristdemokraterna ser propositionen till övervägande
            del som rimlig. Vi vill dock betona i sammanhanget hur viktigt
            det är att säkra nödvändiga investeringar i nätet. Kapacitetsfrågan
            visar att reformbehovet är stort för att möta just de här problemen
            . Nätet är på många håll gammalt. Elnätsföretagen behöver ha utrymme
            för att göra nödvändiga investeringar. Mängden nät behöver byggas
            ut för att vi ska klara eltillförseln och därmed Sveriges tillväxt
            och konkurrenskraft.
          </note>
          <note>
            I propositionen nämns att regeringen tänker återkomma med förslag
            om hur nätföretagen ska få möjlighet att använda underskotten
            från just tillsynsperioden 2012–2015, detta under förutsättning
            att det leder till just ökade investeringar i elnäten. Med tanke
            på de utmaningar som vi står inför måste arbetet ges hög prioritet
            och ske skyndsamt. Därför föreslår vi i vår reservation att regeringen
            ska återkomma senast i september.
          </note>
          <note>
            Bristerna i elnätet har i kombination med vissa förändringar
            i elproduktionen lett till försinkningar och samhällsekonomiska
            förluster. Företagsinvesteringar har satts på vänt. Sveriges rykte
            som ett land att investera i har nog dessvärre fått sig en törn.
            Skåne och Mälardalen är drabbade, och fler andra regioner står
            inför bekymmer runt knuten.
          </note>
          <note>
            Fru talman! Det är tydligt att Sverige behöver mer omfattande
            reformer än de som hittills presenterats. Kristdemokraterna menar
            att det bland annat behövs en grundlig effekt- och kapacitetsutredning
            som till exempel ger förslag om bättre och snabbare utbyggnad
            av nätet och ser över dagens elnätsreglering, som är i behov av
            utveckling.
          </note>
          <note>
            Jag yrkar bifall till reservationen.
          </note>
          <note>
            (Applåder)
          </note>
          <note type="speaker">
            Anf. 41 MONICA HAIDER (S):
          </note>
          <note>
            Fru talman! I dag debatterar vi näringsutskottets betänkande
            9 Underskott i förhållande till elnätföretagens intäktsramar för
            tillsynsperioden 2012 – 2015 . Jag yrkar bifall till förslaget
            i betänkandet i sin helhet och avslag på reservationen.
          </note>
          <note>
            Lagändringen innebär att elnätsföretagen inte ska kunna tillgodoräkna
            sig flera tillsynsperioders underskott när de nya bestämmelserna
            i ellagen om underskott i förhållande till intäktsramen tillämpas
            för första gången efter utgången av tillsynsperioden 2016–2019.
          </note>
          <note>
            Det är Energimarknadsinspektionen som ska göra förhandsprövningen
            av elnätsföretagens intäkter från nätverksamheten. Förhandsprövningen
            innebär att de samlade intäkterna som ett nätföretag få ta ut
            från nätverksamheten ska rymmas inom intäktsramen. Det regeringen
            föreslår är att nätföretagen inte ska kunna tillgodoräkna sig
            flera tillsynsperioders underskott i förhållande till deras intäktsram.
          </note>
          <note>
            Regeringen har tagit initiativ för ökade investeringar i elnäten
            och ökad regional effekt. Elnätsföretagen har också förklarat
            att de som kollektiv kommer att sänka elnätsavgifterna och öka
            investeringarna i näten. Detta är viktigt för att kunna möta den
            omställning som vi ser komma och den som till viss del är här.
          </note>
          <note>
            Fru talman! Samtidigt pågår det ett arbete i Regeringskansliet
            som syftar till att göra det möjligt att utnyttja det underskott
            som kan hänföras till den första tillsynsperioden 2012–2015. Det
            kan man få göra om pengarna används till de investeringar i elnäten
            som krävs för att möta ett växande behov av kapacitet. I dag finns
            det inte tillräckligt underlag för att i detalj kunna redovisa
            hur en sådan författningsreglering bör utformas, men regeringen
            återkommer till riksdagen med ett sådant förslag.
          </note>
          <note>
            Regeringen avser att återkomma med en proposition i september
            2020. Reservanterna menar att det är viktigt att återkomma med
            ett förslag senast i september 2020 , precis som regeringen avser
            att göra.
          </note>
          <note type="speaker">
            Anf. 42 BIRGER LAHTI (V):
          </note>
          <note>
            Fru talman! Efter att ha lyssnat på alla inläggen verkar detta
            bli en mysdebatt, men jag kanske kan reta upp någon.
          </note>
          <note>
            Debatten handlar om näringsutskottets betänkande 9 Underskott
            i förhållande till elnätsföretagens intäktsramar för tillsynsperioden
            2012 − 2015 . Det handlar om en ändring i ellagen som innebär
            att elnäts ­ företag inte ska kunna tillgodoräkna sig flera tillsynsperioders
            underskott när de nya bestämmelserna i ellagen om underskott i
            förhållande till in ­ täktsramen tillämpas för första gången efter
            utgången av den andra till ­ synsperioden, som är 2016–2019. Man
            ska komma ihåg att för den första perioden, 2012–2015, ska de
            kunna använda underskotten, men då är kravet att dessa ska gå
            till investeringar i nätet. Det tycker jag är en hyfsad kompromiss.
          </note>
          <note>
            Vänsterpartiet har ställt sig bakom regeringens förslag till
            lagändring, som förhoppningsvis innebär att ockerprishöjningarna
            undviks i framtiden och att investeringarna i nät faktiskt blir
            genomförda med de medel som konsumenterna betalar in.
          </note>
          <note>
            Fru talman! Det krävs onekligen ett större politiskt ansvar för
            att motverka de oskäliga prishöjningar som konsumenterna utsätts
            för i dag. Jag är därför av uppfattningen att det finns ett stort
            behov av ytterligare regleringar utöver den marginella justering
            som föreslås i den aktuella propositionen.
          </note>
          <note>
            Elmarknaden avreglerades för lite mer än 20 år sedan i syfte
            att öka konkurrensen inom elförsörjningen och sänka priserna.
            Men vad har hänt? Med facit i hand kan jag se att avregleringen
            inte lett till lägre priser och inte heller till någon större
            trygghet för konsumenterna. Privata elnätsföretag tillåts i dag
            att sätta mycket höga avgifter. Dessutom varierar avgifterna stort
            över landet. Det kan skilja flera tusen spänn per år i avgift
            beroende på var du bor.
          </note>
          <note>
            Jag anser att det är orimligt med så stora skillnader i nätavgifterna
            som det nu kan vara mellan stad och land, mellan olika regioner
            i Sverige och även mellan olika bolag, beroende på vem det är
            som levererar din el. Stegrande elnätsavgifter drabbar inte bara
            hushållen hårt, utan de slår även mot industrin och i förlängningen
            även jobben.
          </note>
          <note>
            Enligt min uppfattning krävs det ett större politiskt ansvar
            för att motverka de oskäliga prishöjningar som konsumenterna utsätts
            för i dag. Detta synsätt anser jag ska vara vägledande för det
            pågående arbetet med att se över hur elnätsföretagen ska kunna
            använda de underskott som eventuellt uppkommer i förhållande till
            deras beslutade intäktsramar.
          </note>
          <note>
            Enligt Energimarknadsinspektionen har nätavgifterna höjts med
            i genomsnitt 44 procent åren 2011–2016 – 44 procent! Det finns
            lantbrukskunder i norra Sverige som har tvingats utstå höjningar
            med hela 64 procent under samma period. Det finns ingenting som
            man kan jämföra med i samhället som har de här prishöjningarna.
          </note>
          <note>
            Av de tio största elnätsbolagens rörelsevinst på 8,7 miljarder
            för 2015 togs hela 6,8 miljarder ut ur nio av de tio bolagen.
            Det är uppenbart att monopolmarknaden inte fungerar för elabonnenterna
            i alla fall.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 16.)
          </note>
          <note>
            § 9 En utvecklad översiktsplanering
          </note>
          <note>
            Civilutskottets betänkande 2019/20:CU7
          </note>
          <note>
            En utvecklad översiktsplanering (prop. 2019/20:52)
          </note>
          <note>
            föredrogs.
          </note>
          <note type="speaker">
            Anf. 43 LARRY SÖDER (KD):
          </note>
          <note>
            Fru talman! I dag ska vi diskutera ett av de viktigaste instrumenten
            en kommun har när det gäller att planera och bygga bostäder smidigt
            och effektivt. En riktigt bra och genomarbetad översiktsplan ska
            och bör underlätta den fortsatta process som ska ligga till grund
            för att klara bostadsförsörjningen de kommande åren. En översiktsplan
            anger inriktningen för den långsiktiga markanvändningen och ger
            vägledning för beslut om hur mark- och vattenområden ska användas
            och hur den byggda miljön ska användas, utvecklas och bevaras.
            Det innebär att översiktsplanen ligger till grund för bland annat
            kommuners detaljplanering och är vägledande när detaljplanerna
            tas fram.
          </note>
          <note>
            Tyvärr ligger inte alla kommuner i fas. Det är inte heller alla
            kommuner som anser att detta arbete är av yttersta vikt. Det beklagar
            jag. Jag kan inte förstå att en kommun kan avstå från att göra
            ett arbete med översiktsplanen, som underlättar för nästa del
            i arbetet.
          </note>
          <note>
            Det är egentligen märkligt att bostadsbristen inte leder till
            att denna fråga står högt upp på dagordningen. Antalet bostäder
            som färdigställs är alldeles för litet i förhållande till behovet.
            I 240 av våra 290 kommuner har vi bostadsbrist. Denna bostadsbrist
            går ut över de medborgare som inte kan få tillgång till en bostad
            eller som är i färd med att flytta till den aktuella kommunen
            för att jobba eller studera.
          </note>
          <note>
            Förslaget som vi diskuterar i dag är i grunden bra. Vi försöker
            underlätta för kommunerna när det gäller att hålla översiktsplanen
            aktuell. Det är ett omfattande arbete som ska göras, och på detta
            sätt kan man koncentrera arbetet på de delar i översiktsplanen
            som man anser är i behov av uppdatering.
          </note>
          <note>
            Det vi kristdemokrater vänder oss mot är att i den stund översiktsplanen
            anses vara inaktuell ska alla planarbeten hanteras med utökade
            planförfaranden. Då får man fundera på vems felet är att översiktsplanen
            inte är aktuell. Är det medborgarens fel? Är det företagarens
            fel? Eller är det kommunens fel?
          </note>
          <note>
            Jag hävdar att det är kommunens fel, och att kommunen borde få
            ta smällen. Men genom det här förslaget blir det företagaren som
            får ta smällen, genom att det blir längre handläggningstider och
            förseningar av projekt. Företagaren får ta smällen trots att man
            vill åtgärda ett problem som kommunen har låtit uppstå från början,
            det vill säga bostadsbristen. I stället för åtgärder som innebär
            att kommunen får ta smällen blir det alltså företagare och medborgare
            som får göra det.
          </note>
          <note>
            Om det ska finnas en konsekvens av att kommunen inte har gjort
            sitt arbete borde den riktas mot den som har möjlighet att förändra
            situationen, det vill säga kommunen. Därför yrkar jag bifall till
            reservation 1.
          </note>
          <note type="speaker">
            Anf. 44 EMMA HULT (MP):
          </note>
          <note>
            Fru talman! Ett av mina första jobb var som bygglovshandläggare
            på Mullsjö kommun. Det är en liten kommun med ca 7 000 invånare
            men med stora planer. Jag var anställd som bygglovshandläggare
            men fungerade mest som bygg-allt-i-allo. Det var mig man ringde
            om man ville bygga något, om grannen hade planer på att bygga
            ut eller om ett företag ville expandera eller för den delen etablera
            sig i kommunen.
          </note>
          <note>
            Redan under min utbildning till byggnadsingenjör förstod jag
            att en bra och uppdaterad översiktsplan var ett väldigt viktigt
            verktyg. På Mullsjö kommun blev det än mer tydligt. Översiktsplanen
            var ett verktyg för inte bara mig som kommunal tjänsteman utan
            också alla invånare och andra som ville investera i kommunen.
          </note>
          <note>
            Kommunen använde faktiskt också översiktsplanen för att marknadsföra
            kommunen: Kom och expandera här! Vi har byggbar mark. De här områdena
            vill vi utveckla.
          </note>
          <note>
            En översiktsplan visar kommunens vilja när det gäller användning
            av mark och vatten och vilken bebyggelseutveckling som behövs
            för att upp ­ nå en god bebyggd miljö. Alla kommuner ska enligt
            plan- och bygglagen ha en översiktsplan som omfattar hela kommunens
            yta. Här kan det vara viktigt att framhålla att en översiktsplan
            inte är juridiskt bindande. Men den är tung i och med den långa
            process, med alla samrådsprocesser, det innebär att göra en översiktsplan.
            En detaljplan däremot, som kommer efter översiktsplaneringen,
            är juridiskt bindande och styr i detalj hur saker och ting ska
            utformas.
          </note>
          <note>
            Översiktsplanen är vägledande och ska i stora drag visa områden
            som är lämpliga för olika ändamål. Planen är också en redovisning
            av allmänna intressen, till exempel värdefulla naturområden. Även
            större samhällsinvesteringar som vägar och annan infrastruktur
            ska ingå i planen för att ska ­ pa långsiktighet och för att man
            ska veta vilka investeringar som kommer att göras. Kommunen måste
            också hantera de statligt utpekade riksintressena i översiktsplanen.
            Gemensamma frågor med andra kommuner, så kallade mellankommunala
            angelägenheter, måste också hanteras i översiktsplanen. Och de
            miljökonsekvenser som till exempel utbyggnad kan leda till måste
            beskrivas i en miljökonsekvensbeskrivning.
          </note>
          <note>
            För att bli ett ännu bättre verktyg behöver översiktsplanen utvecklas.
            Därför lägger regeringen i dag fram en proposition om just en
            utvecklad översiktsplan. Det är den vi är här för att debattera
            i dag.
          </note>
          <note>
            Regeringens förslag syftar till att säkerställa bättre kontinuitet
            i översiktsplaneringen, att regelverket ska ge stöd för en god
            tillämpning och att översiktsplanen i större utsträckning än i
            dag ska underlätta för efterföljande planering och prövning, till
            exempel vid bygglov, som jag jobbade med på Mullsjö kommun.
          </note>
          <note>
            Regeringen föreslår att varje kommun i början av mandatperioden
            ska anta en planeringsstrategi. I den ska kommunfullmäktige bedöma
            om översiktsplanen är aktuell och ta ställning till kommunens
            fortsatta arbete med översiktsplanering. Det ska ersätta det som
            i dag kallas aktualitetsprövning. Regeringen hoppas att det ska
            bli ett tydligare verktyg, både för kommuninvånare och för politiker
            på kommunal nivå.
          </note>
          <note>
            Regeringen föreslår även ändrade bestämmelser om översiktsplanens
            innehåll. Tydligare krav på innehållet syftar till att underlätta
            dialogen mellan stat och kommun om hur bebyggelsen ska utvecklas.
            Samtidigt föreslås att några av de nuvarande kraven ska tas bort
            för att det ska bli lättare att hålla den aktuell.
          </note>
          <note>
            Vidare föreslås att möjliggöra en digital standard för utformning
            av översiktsplaner, regionplaner och områdesbestämmelser. Vi ska
            helt enkelt komma in i det nya och använda oss av digitaliseringen
            som ett verktyg.
          </note>
          <note>
            Lagändringarna föreslås träda i kraft den 1 april i år.
          </note>
          <note>
            För mig, både som kommunal tjänsteman som jag var tidigare och
            som politiker, är översiktsplanen en skattkarta. Det är en karta
            som målande beskriver kommunens möjligheter och vilja. Den beskriver
            vart vägarna leder och hur kommunen ska utvecklas, vilka naturområden
            som ska värnas och vilken ny infrastruktur som ska byggas. Jag
            är därför glad att regeringen lägger fram dessa förslag till riksdagen
            för att utveckla översiktsplanen till att bli en ännu mer spännande
            skattkarta.
          </note>
          <note>
            Jag yrkar härmed bifall till förslaget i betänkandet och avslag
            på samtliga motioner.
          </note>
          <note type="speaker">
            Anf. 45 LARRY SÖDER (KD) replik:
          </note>
          <note>
            Fru talman! Översiktsplanen är mycket riktigt en skattkarta,
            som Emma Hult säger. Man kan fundera på varför inte alla kommuner
            ser på den på det sättet och varför de inte fullföljer det de
            är ålagda att göra, det vill säga att ha en aktuell översiktsplan.
            De ska inte hamna i en situation där den blir inaktuell.
          </note>
          <note>
            Min fråga till Emma Hult är: Har du samma farhågor som jag? Om
            översiktsplanen till viss del blir inaktuell drabbas företagaren
            eller den enskilde genom att processen för att bygga husen blir
            längre. Vilka möjligheter har vi i så fall att sätta press på
            kommunerna så att de ser till att översiktsplanen inte blir inaktuell?
            Jag menar att det är där vi ska sätta mer press på kommunerna.
          </note>
          <note>
            Vi är överens om att det ska finnas aktuella översiktsplaner
            och att man inte ska hamna i den situationen. Men jag vet av erfarenhet
            att inte alla kommunpolitiker tycker att det är lika intressant,
            och då kanske man hamnar där.
          </note>
          <note>
            Min farhåga är att vi straffar någon annan i stället för kommunerna.
          </note>
          <note type="speaker">
            Anf. 46 EMMA HULT (MP) replik:
          </note>
          <note>
            Fru talman! Tack, Larry Söder, för frågan!
          </note>
          <note>
            Jag tycker att det är bra att vi lyfter upp den problematik som
            Larry Söder uppmärksammar. Jag är däremot inte lika orolig. Redan
            i dag har kommunerna i uppgift att se till att de har uppdaterade
            översiktsplaner. Jag upplever att de saker som vi nu föreslår
            ska införas gör att kommunerna ska efterleva detta krav.
          </note>
          <note>
            Det vi har sagt är att det arbete med översiktsplaner som pågår
            ska slutföras inom ramen för den gamla lagstiftningen. En översiktsplan
            ska helst gälla i 20 år, men det är klart att man kanske blir
            påverkad om man har en tioårshorisont i sin planering och investering.
            Jag tycker dock att det absolut viktigaste är att översiktsplanen
            är uppdaterad.
          </note>
          <note>
            Om en översiktsplan görs om precis efter det att en etablering
            har skett förändras förutsättningarna också för enskilda och företagare.
            Därför tycker jag att det är viktigare att vi ser till att kommunerna
            har uppdaterade översiktsplaner och att det arbete som pågår avslutas.
          </note>
          <note type="speaker">
            Anf. 47 LARRY SÖDER (KD) replik:
          </note>
          <note>
            Fru talman! Men i dag har ju kommunerna redan detta krav på sig.
            De ska göra detta varje mandatperiod, men det finns uppenbarligen
            kommuner som inte tycker att det är intressant. Det har blivit
            bättre, har vi fått redovisningar om, men det blir inte riktigt
            bra. Tyvärr är det någon som blir drabbad.
          </note>
          <note>
            Jag ser inte att vi har några sanktioner mot kommunerna på det
            sättet. Vi försöker hjälpa till och locka dem att tycka att arbetet
            ska göras, och vi ser till att planerna blir inaktuella om det
            inte görs i tid. Jag tror att de som drabbas är företag och enskilda,
            och jag är lite mer orolig än Emma Hult i det fallet. Jag tror
            att detta hämmar bostadsbyggandet och att vi kanske får ett hack
            i byggandet, det vill säga att det går ned under en period bara
            för att vi inför detta.
          </note>
          <note>
            Jag hade gärna sett att vi hade högre motivationsåtgärder mot
            kommunerna i detta fall. Det är de som kan påverka situationen,
            det är de som har ansvaret och det är de som måste göra arbetet
            på ett eller annat sätt.
          </note>
          <note>
            Att man inte kan få kommunerna att inse att de har en guldgruva,
            som Mullsjö kommun uppenbarligen tyckte när de profilerade sig,
            är lite synd. Kommer vi att få se regeringen återkomma med andra
            förslag som gör att det blir lite mer sanktioner så att kommunerna
            ser till att det inte blir inaktuella översiktsplaner?
          </note>
          <note type="speaker">
            Anf. 48 EMMA HULT (MP) replik:
          </note>
          <note>
            Fru talman! När det gäller motivationshöjande åtgärder införde
            reger ­ ingen en sådan under den förra mandatperioden, men den
            kritiserade Kristdemokraterna skarpt. Det var en byggbonus som
            gjorde att man var tvung ­ en att ha en aktuell översiktsplan.
            Det gjorde att fler översiktsplaner blev aktuella, men denna åtgärd
            var uppenbarligen inte något som Kristdemokraterna tyckte om.
          </note>
          <note>
            Larry Söder nämnde sanktioner, men han nämnde inte vilka. Det
            skulle vara väldigt spännande att se vilka sanktioner Larry Söder
            skulle vilja införa mot Sveriges kommuner för att de ska upprätthålla
            detta.
          </note>
          <note>
            Jag tror att de förslag som vi nu lägger fram kommer att göra
            att vi får se att fler översiktsplaner blir aktuella. Att ha en
            uppdaterad och aktuell översiktsplan tror jag är absolut viktigast
            både för enskilda och för företag så att de vet vilka förutsättningar
            som finns. Jag upplever inte problemet lika stort och har inte
            lika stora farhågor. Det viktigaste är att kommunerna har uppdaterade
            och aktuella översiktsplaner, och detta är också ambitio ­ nen
            i arbetet.
          </note>
          <note type="speaker">
            Anf. 49 LEIF NYSMED (S):
          </note>
          <note>
            Fru talman! Jag vill börja med att yrka bifall till förslaget
            i civilutskottets betänkande CU7.
          </note>
          <note>
            Regeringen föreslår i propositionen En utvecklad översiktsplan
            ering nya bestämmelser som syftar till att säkerställa en bättre
            kontinuitet i översiktsplaneringen. Vidare ska regelverket ge
            stöd för en god tillämpning, och översiktsplanen ska i högre utsträckning
            än i dag underlätta för efterföljande planering och prövning.
          </note>
          <note>
            En av de viktiga delar som föreslås är att en aktualitetsprövning
            av översiktsplanen ska genomföras inom ramen för en planeringsstrategi.
            Detta ska ske i kommunfullmäktige senast 24 månader efter ett
            ordinarie val för att översiktsplanen ska anses vara aktuell.
          </note>
          <note>
            Vi socialdemokrater anser att en aktuell och tydlig översiktsplan
            är viktig för att kunna ha effektiva plan- och byggprocesser.
            Därför anser vi ock ­ så att en kommun som inte har en aktualiserad
            översiktsplan heller inte ska kunna använda sig av det enklare
            standardförfarandet vid framtagandet av detaljplaner.
          </note>
          <note>
            Om en översiktsplan inte är aktuell är det logiskt att allmänheten
            ges en bättre möjlighet att delta i detaljplaneprocessen. En inaktuell
            översiktsplan ger inte samma stöd i detaljplaneringen som i annat
            fall hade funnits.
          </note>
          <note>
            Propositionen innehåller också en möjlighet att slutföra påbörjade
            detaljplaneärenden utifrån de förutsättningar som fanns när de
            startade. En kommun behöver därmed inte göra om vissa moment om
            översiktsplanen upphör att vara aktuell under detaljplaneprocessen.
          </note>
          <note>
            Vidare tycker vi socialdemokrater att det är bra att det slås
            fast att grunddragen för mark- och vattenanvändningen ska framgå
            av en karta. Som framgår av skälen för förslaget sker detta i
            dagsläget i många kommu ­ ner, och det är en mycket viktig funktion
            och basen för att tydliggöra över ­ siktsplanen. En markanvändningskarta
            är dessutom ett viktigt verktyg för dialogen om hur kommunens
            fysiska miljö bör utvecklas. Därför tycker vi också att det är
            bra att i lag föreskriva denna skyldighet då det framkommit remissynpunkter
            om att det förekommer översiktsplaner där markanvänd ­ ningskartan
            är otydlig eller helt saknas.
          </note>
          <note>
            Fru talman! Till sist vill jag bara poängtera att vi socialdemokrater
            är av den uppfattningen att om arbetet med ytterligare förenklingar
            av PBL ska vara möjligt är det av yttersta vikt att grundarbetet,
            som översiktsplanen faktiskt är, också är aktualiserat för att
            vara användbart. Som byggnadsarbetare vet jag att om man slarvar
            med grundarbetet riskeras hela huset.
          </note>
          <note>
            Fru talman! Jag vill återigen yrka bifall till förslaget i civilutskottets
            betänkande CU7.
          </note>
          <note type="speaker">
            Anf. 50 OLA JOHANSSON (C):
          </note>
          <note>
            Fru talman! Översiktsplanernas aktualitet och status är en viktig
            fråga i många kommuner, men i andra är den dessvärre inte det.
          </note>
          <note>
            Sveriges Kommuner och Regioner har gjort en kartläggning som
            visar att av Sveriges 290 kommuner har 45 procent antagit en ny
            eller aktualitetsförklarat en gällande kommunomfattande översiktsplan
            under den senaste mandatperioden. Cirka 30 procent arbetar med
            att ta fram en ny sådan översiktsplan. Detta innebär att nästan
            75 procent av de kommunomfattande översiktsplanerna i landet är
            eller kommer att bli aktuella.
          </note>
          <note>
            Är 75 procent en hög eller låg siffra? Det beror på hur angelägen
            man är om att hela landet ska känna att det är med på tåget och
            kan ta del av befolkningsökningen. Om så mycket som en fjärdedel
            av kommunerna inte anser sig behöva någon översiktsplan säger
            detta något om klyvningen mellan kommuner som har en befolkningsökning
            och kommuner som inte har haft det på många år. Mot detta problem,
            fru talman, hjälpte inte byggbonusen, som vi som tur är har avskaffat.
          </note>
          <note>
            Själv tycker jag det vore bättre om samtliga Sveriges 290 kommuner
            satt med ett byggbehov och hade aktuella översiktsplaner och byggföretag
            som stod i kö för att sätta spaden i jorden, men så ser det inte
            ut.
          </note>
          <note>
            Centerpartiet välkomnar förstås en enklare möjlighet för kommuner
            med översiktsplaner som är äldre än en mandatperiod att hålla
            sin ÖP aktuell så att den kan ligga till grund för byggnation
            när det finns förutsättningar i efterfrågan och en ekonomisk bärkraft
            hos byggprojekten. Ekonomisk bärkraft får man om det exempelvis
            ges ökade möjligheter att bygga strandnära, om riksintressen hålls
            aktuella och motsvarar de egentliga behov som olika myndigheter
            har och om bostadsföretag ges en möjlighet att skriva ned sina
            bygginvesteringar över längre tid, när fastighetsvärdena är låga.
          </note>
          <note>
            Vi menar att översiktsplanen i många fall borde utgöra grunden
            för en landsbygdsutveckling där det är möjligt att utveckla samhällen
            utan krav på detaljplan, men med översiktsplanen som grund. Att
            kunna tillåta mer byggnation utan krav på detaljplan och att tillåta
            fler åtgärder utan lovplikt är sådant som regeringen nu utreder
            på förslag från Centerpartiet.
          </note>
          <note>
            Översiktsplanen borde också tillåtas peka ut hur och var ett
            strandnära byggande ska kunna realiseras.
          </note>
          <note>
            Kommunerna ska nu, i stället för som hittills, tvingas hålla
            en översiktsplan aktuell genom omprövning och krav på exempelvis
            utställning. De ska också anta en planeringsstrategi senast två
            år efter ett ordinarie val. Det är så förslaget lyder. Då blir
            det enklare och en möjlighet för den kommun som har ambitioner
            att vidareutveckla sina planer.
          </note>
          <note>
            Fru talman! Det är ingen revolutionerande förenkling som beslutas
            i dag. Säkert finns det poänger med de förslag som har framförts
            och som vi har hört här från Larry Söder om att inte kräva ett
            utökat förfarande om planen inom det aktuella området är otydlig.
            Men å andra sidan är det sådant som borde kunna rättas till i
            samband med just att planen omprövas genom antagandet av en strategi.
          </note>
          <note>
            Fru talman! En översiktsplan som inte behöver innehålla kartor
            ter sig för mig som tidigare kommunpolitiker lite märklig.
          </note>
          <note>
            Som jag inledde med att beskriva är problemen större än så. Kommu
            ­ ner som har en åldrande befolkning, krympande ekonomi och svårt
            att attrahera bostadsinvesteringar eller få de ekonomiska kalkylerna
            att gå ihop förväntar sig betydligt mer än några lättnader i kraven
            på hur en över ­ siktsplan ska hållas aktuell.
          </note>
          <note>
            Jag yrkar bifall till förslaget i betänkandet och avslag på reservationerna.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 16.)
          </note>
          <note>
            § 10 Hyresrätt m.m.
          </note>
          <note>
            Civilutskottets betänkande 2019/20:CU9
          </note>
          <note>
            Hyresrätt m.m.
          </note>
          <note>
            föredrogs.
          </note>
          <note type="speaker">
            Anf. 51 OLA JOHANSSON (C):
          </note>
          <note>
            Fru talman! Jag kan börja med att konstatera att en bättre fungerande
            hyresmarknad har lyfts fram som en viktig del i januariavtalet.
            Centerpartiet, Liberalerna och regeringspartierna har kommit överens
            om att införa ett system med fri hyressättning, där hyran kommer
            att sättas fritt under en inledande period och därefter med stöd
            av en tariff som ger förutsägbarhet, ett starkt besittningsskydd
            och långsiktighet för båda parter.
          </note>
          <note>
            Det har saknats en modell som ger fastighetsägarna incitament
            att tänka långsiktigt och föredra att bygga hyresrätter och som
            inte leder till att vi snabbt får ombildningar redan efter 15
            år då presumtionshyresperioden går ut. Vi får ett system som ger
            den enskilde hyresgästen en för ­ handlingsposition som man kan
            utnyttja för egen del och komma åt en lägenhet som från början
            haft ett för högt utgångspris i förhållande till hur eftertraktad
            den har blivit över tiden. Med tiden får vi ett system där det
            råder balans och där marknaden kan tillåtas sätta hyran utan att
            vi får orimligt höga hyresnivåer.
          </note>
          <note>
            Enligt samma princip ska det föreslås ett sätt att låta läge
            och attraktivitet få ett genomslag också i det befintliga beståndet
            för att på så sätt kunna påverka bruksvärdet.
          </note>
          <note>
            En oberoende tvistlösning med möjlighet att utdöma sanktioner
            mot den part i förhandlingarna som medvetet fördröjer, och med
            en stupstock för utdragna förhandlingar, är något som välkomnas
            av många.
          </note>
          <note>
            Fru talman! Jag beskriver detta eftersom vi i detta betänkande
            där mo ­ tioner behandlas förenklat inte beslutar om de stora
            tvistefrågorna kring dagens system med hyressättning och för att
            detta faktiskt är saker som, om viljan finns hos alla parter,
            löses förhandlingsvägen mellan januaripartierna och därefter med
            hjälp av dedikerade och kunniga utredare.
          </note>
          <note>
            Vi ser gärna att arbetet snabbas på och konstaterar att tidsplanen
            har blivit knapp. Senast den 1 juli 2021 ska till exempel en ny
            lagstiftning om fri hyressättning vara på plats.
          </note>
          <note>
            Fru talman! Jag ska nu gå över till dagens huvudfråga som är
            Centerpartiets och Liberalernas initiativ om att stärka konsumentskyddet
            på bostadsrättsmarknaden.
          </note>
          <note>
            På senare tid har bostadsrättsföreningar råkat ut för situationer
            där styrelseledamöter mer eller mindre har kapat föreningen i
            syfte att tillskansa sig själva pengar. De flesta exemplen är
            i Malmö där bostadsrättsförening ­ en Ida och bostadsrättsföreningarna
            i Kinesiska muren har rönt stor uppmärksamhet.
          </note>
          <note>
            Genom att teckna avtal med oseriösa företag som har fakturerat
            föreningen för arbeten som inte har utförts har man kunnat tömma
            föreningens kassa och i vissa fall också kunnat komma över pengar
            som föreningen har lånat.
          </note>
          <note>
            För de bostadsrättsinnehavare som har drabbats av detta har det
            såklart inneburit stora och förödande ekonomiska konsekvenser.
            Som delägare i en förening vars ekonomi på detta sätt körs i botten
            hamnar man i en myck ­ et otrygg situation. Människor drabbas
            när deras bostadsrättsförening kapas och missköts mer eller mindre
            medvetet. Både tryggheten i boendet och privatekonomin kan raseras
            genom dessa kriminella handlingar. Det behövs ett starkare skydd
            mot den här sortens händelser.
          </note>
          <note>
            Vi är glada att riksdagen nu ställer sig bakom Centerpartiets
            förslag om ett stärkt konsumentskydd för bostadsrättsinnehavare,
            och vi förväntar oss också att regeringen agerar snabbt för att
            stärka konsumentskyddet. Denna fråga har redan utretts. Förslag
            finns att gå vidare med. Det måste ske nu. Vi kan inte vänta och
            riskera att den här typen av svindlerier får fortgå.
          </note>
          <note>
            Bland annat behövs ett starkare mäklaransvar som gör att också
            den som inte fullt ut behärskar att läsa årsredovisningar och
            liknande kan få stöd av mäklaren för att få veta vad det innebär
            att köpa in sig med en andel i en bostadsrättsförening.
          </note>
          <note>
            Vi vill att det ställs nya och tydligare krav på bostadsrättsföreningarnas
            styrelser och revisorer. Vi har också, tillsammans med Liberalerna,
            föreslagit ett nationellt bostadsrättsregister, och vi har en
            reservation om detta som jag yrkar bifall till.
          </note>
          <note>
            Det behövs ett register för att man som innehavare eller köpare
            ska kunna kontrollera att uppgifterna om bostaden stämmer – om
            bostadsrätten är pantsatt, hur stor den är, var den finns och
            hur den är utrustad. I dag finns det inget sådant register, och
            det är upp till föreningarna själva att bestämma hur de vill göra.
            Det finns olika system för detta – kort, lösbladssystem eller
            datoriserade sådana. Medlemsförteckningen förvaras av bostadsrättsföreningen,
            och det säger sig självt att om man har för avsikt att lura medlemmarna
            på deras gemensamma kapital är man inte så intresserad av att
            dela med sig och ännu mindre att göra denna information offentlig.
            En utredning föreslog redan för 22 år sedan att ett sådant bostadsrättsregister
            skulle införas. Så det är hög tid att man nu tar till sig detta.
          </note>
          <note>
            Vem som har ansvaret för att hålla registret, hur det ska betalas
            och hur en rapportering ska ske får utredas vidare. Men för oss
            och Liberalerna är det självklart att vi utan ett sådant register
            inte kommer att komma till rätta med kapningar och misskötsel,
            så som utskottet glädjande nog nu uttalar att man vill göra.
          </note>
          <note>
            Detta har utretts i omgångar, och också i den senaste utredningen
            föreslås hur man ska gå vidare med ett register som kan hanteras
            av Lantmäteriet, där föreningarna själva har ansvaret för att
            mata in uppgifterna.
          </note>
          <note>
            Varför är detta nu så viktigt? Bostadsrätten är ett sätt att
            äga tillsammans som förutsätter ett engagemang och ett ansvarstagande
            av de förtroendevalda ledamöterna och revisorerna i en styrelse,
            som är utsedda och granskade av föreningens medlemmar. Det är
            inte självklart för alla vad det innebär, särskilt om man inte
            är en van föreningsmänniska, som många av oss i denna lokal är.
            Det är naturligt för oss som har bevistat årsmöten och deltagit
            i valberedningsarbete att man ska vara aktiv och ställa frågor
            kring det som är gemensamt ägt. Men många yngre och personer som
            kommer från andra länder har tyvärr inte denna erfarenhet och
            blir därför utnyttjade.
          </note>
          <note>
            I de flesta andra länder som inte har en sådan bostadsmarknad
            som Sverige har – jag ska inte recensera den vidare – är ägarlägenheter
            den vanligaste formen. Äger man inte en lägenhet hyr man en lägenhet
            av en person som äger en lägenhet. Sedan är det oklart på vilket
            sätt det som är gemensamt ägt sköts. Det kan se olika ut. Vi kan
            konstatera att detta är den vanligaste modellen utomlands. Här
            i Sverige ter sig en sådan modell för ägande som lite märklig.
          </note>
          <note>
            Sju av tio personer vill äga sin bostad, och det borde vara en
            rättighet för var och en som har råd att kunna förverkliga sina
            bodrömmar oavsett härkomst och erfarenhet av de upplåtelseformer
            som vi har i Sverige.
          </note>
          <note>
            Fru talman! Bostadsrätten har stora fördelar, eftersom den är
            åtkomlig för många och innebär att man har ett besittningsskydd
            jämfört med att hyra av den egentliga ägaren.
          </note>
          <note>
            Okunskapen om vilka rättigheter man har tror jag är grunden för
            att människor med en svag etablering i Sverige utnyttjas och inte
            förmår att stå upp för sina rättigheter. Det är bland annat för
            deras skull, för den vanliga konsumenten, bostadsrättsinnehavaren,
            styrelseledamoten, revisorn och mäklaren som det ska bli tydligare
            vad det är som gäller. Därför yrkar jag bifall till förslaget
            i utskottets betänkande och till reservation 4.
          </note>
          <note type="speaker">
            Anf. 52 MOMODOU MALCOLM JALLOW (V):
          </note>
          <note>
            Fru talman! Låt mig börja med att yrka bifall till Vänsterpartiets
            reservation 1.
          </note>
          <note>
            Rätten till bostad är en grundläggande mänsklig rättighet. För
            att trygga rätten till bostad krävs en ny bostadspolitik där staten
            och kommunerna tar betydligt större ansvar.
          </note>
          <note>
            Den statliga bostadspolitiken nedmonterades och avreglerades
            på 90 ‑ talet. Sedan dess sker bostadsbyggandet nästan helt på
            marknadens villkor, vilket riskerar att förvärras av regeringens
            januariavtal med avisering av genomförande av frihyressättning,
            så kallade marknadshyror.
          </note>
          <note>
            Bristen på hyresrätter som folk har råd med är särskilt stor
            och har skapat trångboddhet och svårighet för unga och nyanlända
            att etablera sig i samhället och svårighet att flytta dit där
            jobben och utbildningen finns. Sammantaget påverkas individen,
            arbetsmarknaden och samhällsekonomin negativt.
          </note>
          <note>
            Vi bevittnar varje dag hur hemlösheten ökar och hur låginkomsttagare,
            unga, barnfamiljer, pensionärer och nyanlända drabbas av bostadskrisen.
            Vi ser hur bostadsbristen begränsar människors möjligheter. Vi
            ser hur den påverkar individens frihet, ekonomins tillväxt och
            samhällets utveckling negativt. Vi ser hur den leder till ojämlikhet,
            ökade klyftor och segrega ­ tion.
          </note>
          <note>
            För människor med en svag ekonomisk ställning är trösklarna till
            bostadsmarknaden höga. Det är tydligt att den bostadspolitik som
            i decennier förts i Sverige inte är lösningen på vare sig bostadsbristen,
            hemlösheten eller sociala utmaningar.
          </note>
          <note>
            De senaste åren har det byggts mer bostadsrätter än hyresrätter.
            Många av dessa bostadsrätter har varit dyra och exklusiva, riktade
            till en köpstark medelklass. Nu sjunker efterfrågan på dessa bostäder,
            men behovet av nya bostäder kvarstår.
          </note>
          <note>
            Bostaden ska vara en del av välfärden på samma sätt som skola,
            vård och omsorg, där stat och kommun tar ansvar för att alla ska
            få någonstans att bo oavsett inkomst.
          </note>
          <note>
            Fru talman! Det är allt svårare att få en egen lägenhet i bostadskön.
            Det kan ta fem till tio år att få någonstans att bo. Det kan inte
            vara rimligt. Kan vi tänka oss ett samhälle där till exempel barn
            ska behöva vänta eller stå i kö i tio år för att få en plats i
            en skola? För precis som skolan är bostaden en lagstadgad rättighet
            och en del av välfärden.
          </note>
          <note>
            Fru talman! Hyresrätten, som vi talar om här, har många viktiga
            och positiva egenskaper. Det är en upplåtelseform som inte är
            marknadsprisad . Den är därför tillgänglig för alla löntagargrupper,
            till skillnad från privatägda bostäder där högsta pris är den
            styrande faktorn. Med rimliga förmedlingstjänster är hyresrätten
            ett av de viktigaste verktygen för att motverka segregation, diskriminering
            och en orättvis fördelning av bostäder. Hyresrätten är en viktig
            del av den svenska välfärden. Det är just därför Vänsterpartiet
            vill värna hyresrätten som en upplåtelseform.
          </note>
          <note>
            Fru talman! Bristen på hyresrätter är fortfarande stor samtidigt
            som allt fler saknar eget boende. Många efterfrågar i dag hyresrätter
            med rimliga hyresnivåer. Förutom att bygga bort bostadsbristen
            behöver det befintliga beståndet av hyresrätter förbli just hyresrätter.
            Ett stort problem är att hyresrätter i dag säljs och ombildas
            till bostadsrätter.
          </note>
          <note>
            Vänsterpartiet vill se över den lagstiftning som aktivt bidrar
            till ombildningar av privata hyresrätter till bostadsrätter i
            syfte att värna hyresrätten som upplåtelseform. Vi vill även förbättra
            rättssäkerheten vid ombildningsprocessen.
          </note>
          <note>
            Fru talman! Vi ser en massiv ombildningsvåg inom både det privata
            och det allmännyttiga bostadsbeståndet samt ett pris- och skuldrally
            som byggt upp enorma finansiella risker hos hushållen och bankerna.
            Alla inser att denna situation är ohållbar. Bostadsbyggandet måste
            vara behovsstyrt och inte i första hand spekulationsdrivet eller
            helt och hållet konjunktur ‑ och marknadsdrivet.
          </note>
          <note>
            Fru talman! Vänsterpartiet vill ha en bostadspolitik där staten,
            regionen och kommunen tillsammans tar mer ansvar och ett bostadsbyggande
            som gör att varje unge har en bostad som väntar på henne eller
            honom när det är dags att flytta hemifrån eller till den stad
            där jobben eller utbildningen finns. Vi vill se en bostadsfinansiering
            och ett risktagande som ligger mer på det gemensamma och en allmännytta
            som ska bli större för att kunna bygga till lägre hyror och sätta
            press på den lokala, privata marknaden.
          </note>
          <note>
            Fru talman! I januariavtalet föreslås bland annat införandet
            av fri hyressättning vid nyproduktion, det vill säga marknadshyror,
            vilket både Socialdemokraterna och Miljöpartiet varit emot, måste
            jag tillägga. Ett grundläggande problem på bostadsmarknaden är
            att många inte har råd att efterfråga nyproducerade hyresrätter.
            För att inte ytterligare förstärka tudelningen av hyresmarknaden
            behöver såväl allmännyttiga som privata bostadsbolag pressa hyrorna
            i nyproduktion.
          </note>
          <note>
            Nuvarande system för hyressättning fungerar bra tycker vi. Det
            skapar förutsättning för en rimlig hyresutveckling med rättvisa
            hyror och trygghet för hyresgästerna. Det finns ingen anledning
            att överge bruksvärdessystemet och införa marknadshyror.
          </note>
          <note>
            Presumtionshyresmodellen gör det lönsamt att bygga nya hyresrätter.
            Fastighetsägaren får betalt för sina kostnader och en rimlig avkastning
            på sin insats. Varken byggbolag eller fastighetsbolag anser att
            dagens hyressättningssystem är ett hinder för bostadsbyggandet.
            De anger helt andra orsaker.
          </note>
          <note>
            Fastighetsägarna själva vill inte ha marknadshyror i nyproduktion.
            De anser att nuvarande modell för hyressättning räcker. Vänsterpartiet
            är tydligt med vad som kommer att hända om förslaget om fri hyressättning
            eller marknadshyror läggs fram. Det behöver jag inte upprepa.
            Det vet vi alla vid det här laget.
          </note>
          <note>
            Fru talman! Det behövs också en skattereform som ger likvärdighet
            mellan hyresrätt och ägt boende. Vi subventionerar bostadsrätter,
            villor och hus som ägs av välbärgade rika människor, men vi vill
            inte hjälpa till med att finansiera byggandet av hyresrätter.
            Det kan inte vara rimligt. Det är omvänd Robin Hood, man tar från
            de fattiga och ger till de rika.
          </note>
          <note>
            Fru talman! Det finns ett flertal exempel på hyresvärdar som
            inte sköter sig. Det finns de med bristande underhåll och de som
            sysslar med så kallad renovräkning.
          </note>
          <note>
            De senaste tio åren har vi sett en utveckling i Sverige där privata
            fastighetsbolag köpt upp hela bostadsområden med ett enda syfte,
            att göra en så stor och så snabb vinst som möjligt. Bakom de privata
            värdarna står inte sällan utländska riskkapitalbolag. Affärsmodellen
            är enkel: Hyresvärdarna renoverar lägenheterna styckvis för att
            därefter kunna höja hyrorna kraf ­ tigt. Samtidigt genomförs varken
            löpande underhåll eller långsiktig upprustning, vilket ökar hyresvärdarnas
            vinstmarginal än mer.
          </note>
          <note>
            Vinnarna är de privata fastighetsbolagen och deras ägare. Förlorarna
            är hyresgästerna, varav många tvingas flytta när hyrorna chockhöjs.
            Vi måste stoppa utvecklingen där kortsiktiga investerare använder
            våra hyresbostäder som spekulationsobjekt. Det måste vara möjligt
            att hindra oseriösa hyresvärdar från att förvärva nya fastigheter
            för att på så sätt skydda hyresgästerna.
          </note>
          <note>
            Fru talman! Avslutningsvis: Hyresgästernas svaga inflytande och
            bristande besittningsskydd vid renovering och ombyggnation bekräftas
            av bostadsministern i ett svar på en skriftlig fråga som jag ställde
            till statsrådet tidigare i höstas. I svaret hänvisar statsrådet
            till utredningen Stärkt ställning för hyresgäster .
          </note>
          <note>
            Utredningen konstaterar att dagens regler inte är tillräckliga
            för att säkra tryggheten i boendet för alla. Betänkandet innehåller
            flera förslag som, tillsammans med de förslag som framförts av
            bland annat Hyresgästföreningen, skulle stärka hyresgästernas
            ställning vid renovering och ombyggnation och därmed minska risken
            för renovräkning.
          </note>
          <note>
            Utredningen presenterades i mars 2017 och bereds fortfarande
            inom Regeringskansliet. Det har gått ganska lång tid sedan dess,
            och det kan inte vara rimligt. Någonting måste göras.
          </note>
          <note>
            Låt mig slutligen betona min glädje över tillkännagivandet för
            att stär ­ ka skyddet för bostadsrättsinnehavare, vilket en majoritet
            i utskottet bort ­ om blockgränser ställde sig bakom. Detta är
            ett problem i Malmö, som nämndes här tidigare. Det är föreningar
            som har plundrats, kapats och van ­ skötts.
          </note>
          <note>
            Jag hoppas att vi i fortsättningen även tar bort våra ideologiska
            skygglappar och hittar sätt att samarbeta för att bygga bort bostadsbristen
            och trygga rätten till bostad åt alla oavsett inkomst.
          </note>
          <note>
            (Applåder)
          </note>
          <note type="speaker">
            Anf. 53 OLA JOHANSSON (C) replik:
          </note>
          <note>
            Fru talman! Det jag reagerade på är den historierevision som
            Momo ­ dou Malcolm Jallow ägnar sig åt här.
          </note>
          <note>
            I sitt långa anförande om hyressättningen – som inte är en fråga
            i dagens debatt, som handlar om kapning av bostadsrättsföreningar
            – hyllar han dagens system. Framför allt lyfter han fram det förträffliga
            bruksvärdessystemet som den stora lösningen på frågan om hur svensk
            bostadsmarknad ska kunna fungera bättre.
          </note>
          <note>
            Samtidigt som han kritiserar och påvisar de problem som många
            är överens om, att det är svårt för många nya att ta sig in på
            hyresmarknaden, hyllar han det system vi har. Han väljer speciellt
            – och det är här historierevisionen kommer in – att lyfta presumtionshyressystemet
            som något som är alldeles förträffligt.
          </note>
          <note>
            Det var några år sedan som presumtionshyran infördes, och jag
            tror att det var alliansregeringen som införde systemet. Det var
            då möjligt att under en tid av 10 år, de första 10 åren, ta ut
            en kostnadsbaserad hyra för att därefter gå in i ett förhandlat
            system. Det visade sig när vi skulle besluta om detta att Vänsterpartiet
            inte tyckte om det ens vid det tillfället. Vid ett senare tillfälle
            förlängdes presumtionstiden till 15 år därför att man ansåg att
            10 år var för kort tid. Inte heller vid det tillfället tyckte
            Vänsterpartiet om förslaget. Men nu är det uppenbarligen en Guds
            gåva till mänskligheten.
          </note>
          <note>
            Jag undrar lite grann på vilket sätt Momodou Malcolm Jallow menar
            att svensk bostadsmarknad ska kunna fungera bättre. Nu har finansutskottet
            nyligen beslutat om att man ska lägga 7 ½ miljard till kommunerna
            för välfärden. Det är en vällovlig satsning, och det är säkert
            bra, enligt Momo ­ dou Malcolm Jallows sätt att se det, att man
            höjer skatten för företag som vill anställa fler.
          </note>
          <note>
            Men frågan är: Om det är pengar som behövs – hur många ytterligare
            miljarder i investeringsstöd menar Momodou Malcolm Jallow att
            man ska kasta efter privata och offentliga fastighetsägare?
          </note>
          <note type="speaker">
            Anf. 54 MOMODOU MALCOLM JALLOW (V) replik:
          </note>
          <note>
            Fru talman! Problemet med Ola Johansson är att han lider av just
            det som jag nämnde tidigare i en debatt: kognitiv dissonans. Han
            bortser från all a fakta. Det finns så mycket faktaresistens i
            Centerpartiet att det är oroväckande.
          </note>
          <note>
            Det finns forskning som tydligt visar att marknaden inte fungerar.
            Till och med bostadsministern sa i en intervju i veckan att marknaden
            har misslyckats. Det är ingen nyhet för mig och för svenska folket
            att marknaden har misslyckats. Vi har under de senaste 30 åren
            sett hur bostadsmarknaden helt enkelt har underminerats, och bostadsbristen
            har ökat i merparten av de svenska kommunerna.
          </note>
          <note>
            Då vill Centerpartiet fortsätta att ge marknaden mer makt i bostadspolitiken.
            Det kan inte vara rimligt. När vi under 30 års tid har provat
            detta och det inte har funkat – varför envisas man att göra just
            det? Våra fas ­ tighetsägare har sagt att det inte kommer att
            leda till att man bygger fler bostäder. Forskare har sagt att
            det inte kommer att leda till att det byggs fler bostäder. Utredningar
            har visat exakt samma sak.
          </note>
          <note>
            Ändå envisas Centerpartiet med att tycka att de vet bättre än
            alla andra och säger: Det här är det som är det rätta.
          </note>
          <note>
            Vänsterpartiet är tydliga. Vi tycker att den nuvarande modell
            som vi har, där parterna får sätta sig ned och förhandla och avgöra,
            är ett bra system. Det är det vi ska se till att fortsätta med.
            Vi som politiker har ingenting att göra med just den modellen.
            Vi ska låta det vara som det är.
          </note>
          <note type="speaker">
            Anf. 55 OLA JOHANSSON (C) replik:
          </note>
          <note>
            Fru talman! Och Momodou Malcolm Jallow ska tala om faktaresistens!
            Om det är någonting som kännetecknar vänsterpartistisk retorik
            är det väl just detta att det finns en faktaresistens.
          </note>
          <note>
            Det finns naturligtvis forskning som stöder varenda möjlig ståndpunkt
            som kan finnas här i världen. Och det finns definitivt fastighetsekonomisk
            forskning som stöder ståndpunkten att om marknaden ges ett större
            spelrum än den har i dagens reglerade system blir det bättre förutsättningar
            för fastighetsägare att investera i nya hyresrätter. Det skulle
            kunna skapa hyresrätter som är lämpliga för alla typer av plånböcker,
            och det skulle framför allt främja rörligheten på bostadsmarknaden.
            Vi har ju ungefär samma mängd bostäder per capita som vi hade
            någon gång under 90-talet, och den bristande tillgången på lägenheter
            beror inte bara på att det byggs för lite utan på att folk flyttar
            för lite och att det inte finns någon rörlighet.
          </note>
          <note>
            Med detta sagt vill jag återkomma till min fråga, som jag kanske
            ställde lite sent i min replik till Momodou Malcolm Jallow. Jag
            ställer min fråga mot bakgrund av att kommunerna nu får 7,5 miljarder
            mer för att stödja välfärden. Jag välkomnar att kommunerna får
            mer pengar. Däremot är jag kritisk mot det sätt som Vänsterpartiet
            tillsammans med Sverigedemokraterna har valt att finansiera reformen
            på.
          </note>
          <note>
            Med det ökade utrymme och de stora behov som Sveriges kommuner
            har – vilken summa menar Momodou Malcolm Jallow att man skulle
            behöva dopa svensk bostadsmarknad med genom att ytterligare höja
            investeringsstöden?
          </note>
          <note>
            Investeringsstöden är någonting som Centerpartiet har förhandlat
            fram en modell för tillsammans med regeringspartierna. Den innebär
            att stödet blir effektivare och mer koncentrerat och riktas till
            bostäder i hela landet, också till kommuner där det inte finns
            någon befolkningstillväxt. Vi menar att det är just i dessa kommuner
            och för de svagaste bostadsmarknaderna som investeringsstödet
            behövs mest.
          </note>
          <note>
            Hur tänker Momodou Malcolm Jallow lösa bostadsbristen? Är det
            med mer pengar till bostadsbyggandet?
          </note>
          <note type="speaker">
            Anf. 56 MOMODOU MALCOLM JALLOW (V) replik:
          </note>
          <note>
            Fru talman! Det största problemet med bostadspolitiken i Sverige
            är avsaknaden av politisk vilja att bedriva en social bostadspolitik
            som gäller alla oavsett inkomst.
          </note>
          <note>
            Den som läser Vänsterpartiets budgetförslag ser att vi har lagt
            2 miljarder mer än regeringen till investeringsstödet. Vi tycker
            att investeringsstödet är en viktig del av lösningen. Det är flera
            olika saker som man behöver göra, och vi tycker att staten måste
            ta en större roll.
          </note>
          <note>
            Vi har historisk erfarenhet av detta. Vi har ju haft fri hyressättning
            tidigare. Marknadshyror har vi haft tidigare. Vi vet vad det leder
            till: Folk var hemlösa, och Sverige hade Europas högsta hyror.
            En stor del av stockholmarna var inneboende, och folk bodde i
            tält och i tomma lokaler.
          </note>
          <note>
            Vad var det som hände? Jo, staten kom in och tog en större roll.
            Det var då bostadsbristen började avta. Det är precis på samma
            sätt vi måste göra den här gången. Vi måste lära oss av erfarenheten,
            av historien och av misstagen. Se till att staten kommer in!
          </note>
          <note>
            Det är därför vi tycker att staten måste bidra med mer pengar.
            Det är viktigt med pengarna. Det är viktigt att vi har ett stöd
            som till exempel i form av investeringsstödet kan hjälpa till
            med byggandet av bostäder, framför allt och i synnerhet hyresrätter.
            Det är väldigt viktigt för oss.
          </note>
          <note>
            (Applåder)
          </note>
          <note type="speaker">
            Anf. 57 LARRY SÖDER (KD):
          </note>
          <note>
            Fru talman! Hyresrätten är en viktig beståndsdel för att få en
            bostadsmarknad att fungera. Hyresrätter till rimliga hyrespriser
            är i grunden en uppgift för politiken att uppnå genom att skatter
            och avgifter regleras och inte genom stöd till företag.
          </note>
          <note>
            Men grunden för att kunna skapa hyresrätter är att företag känner
            att det är lönt att bygga hyresrätter genom att de rent ekonomiskt
            kan klara av investeringen och det framtida underhållet. Om vi
            skapar ett system där någon annan hela tiden stryper möjligheten
            att finansiera hyresrättens existens kommer marknaden inte att
            fungera. Marknaden fungerar i dag så dåligt att man får vänta
            i åratal på en hyresrätt om man inte har känningar som gör att
            man får en lägenhet.
          </note>
          <note>
            Sverige har 22 områden som klassas som särskilt utsatta av polisen.
            Här är brottsligheten och arbetslösheten hög, vilket ger lägre
            framtidstro än i andra områden. I dessa områden finns med överväldigande
            majoritet hyresrätter. Bostadspolitikens roll i integrationen
            kan inte över skattas. I de utsatta områdena dominerar hyresrätten,
            men det behöver inte vara så i framtiden om vi låter ägarskapen
            komma in i områdena.
          </note>
          <note>
            För hushåll med små förutsättningar att köpa en bostad ser vi
            kristdemokrater hyrköp som ett alternativt sätt att främja det
            ägda boendet. Hyrköp innebär att en del av hyran går till att
            skaffa sig ägarandelar i lägenheten till dess att lägenheten ägs
            helt och hållet av den boende. Skulle man flytta innan ägarandelen
            har blivit fullständig kan andelarna säljas vidare.
          </note>
          <note>
            För att detta ska kunna ta fart på allvar måste ägarlägenheter
            kunna köpas loss från fastigheter. Ägarlägenheter är vanliga ute
            i Europa, men i Sverige är de ett oprövat kort eftersom det juridiska
            ramverket inte är anpassat för dem.
          </note>
          <note>
            Vi vill också utveckla delägarmetoden, som möjliggör ägande i
            ett hyreshus. Man kan då kombinera fördelarna med hyresrätt och
            bostadsrätt.
          </note>
          <note>
            Sex av tio har lågt eller mycket lågt förtroende för regeringens
            bostadspolitik, enligt en mätning från Novus. Det byggs för lite
            samtidigt som trösklarna till det ägda boendet är för höga. Sverige
            behöver helt klart en ny inriktning på bostadspolitiken. Vi behöver
            några som vågar ta problemen på allvar och kommer med riktiga
            reformer.
          </note>
          <note>
            Ägarlägenheter, delägarlägenheter och marknadshyror i nyproduktion
            är tre delar som skulle kunna vara på plats nu direkt för att
            öka attraktivi ­ teten för hyreslägenheter, möjliggöra bostadskarriär
            i ens eget område, stärka tryggheten i utsatta områden och öka
            integrationen.
          </note>
          <note>
            Att kunna ha marknadshyror i nyproducerade lägenheter är en rimlig
            avvägning för att kunna få nybyggnationer på egna villkor och
            få en lite mer funktionell marknad.
          </note>
          <note>
            Att det inte finns någon juridisk definition av studentbostäder
            skapar onödiga hinder och kostnader på bostadsmarknaden. Det är
            inte rimligt att Boverkets byggregler medger en viss typ av omfattning
            som efter färdigställande kan omprövas med hänvisning till jordabalken,
            vilket kan leda till ombyggnation av nybyggda bostäder.
          </note>
          <note>
            Jag anser att det behövs en definition av studentbostäder som
            tas in i hyreslagen. Förutom att undanröja tydliga problem på
            bostadsmarknaden skulle en definition leda till flera positiva
            effekter. Ett fastställande av vad som utmärker en studentbostad
            öppnar nämligen för specialregler som skulle ge en bättre funktion
            på studentbostadsmarknaden. Att bättre kunna anpassa regelverket
            efter studenternas förutsättningar och studentbostadens användning
            och syfte skulle leda till en mer flexibel marknad för studenterna
            och lägre kostnader för studentbostadsföretagen. Detta skulle
            öka byggandet och ge mer ändamålsenliga bostäder. Resultatet skulle
            bli fler och bättre studentbostäder som är tillgängliga vid rätt
            tillfälle och till ett lägre pris. Jag tror också att andelen
            hyreslägenheter som byggs i andra delar skulle öka.
          </note>
          <note>
            Med detta yrkar jag bifall till reservation nr 2.
          </note>
          <note type="speaker">
            Anf. 58 ROBERT HANNAH (L):
          </note>
          <note>
            Fru talman! När Roko Kursar, Liberalernas kommunalråd i Malmö,
            en kall och grå vinterdag förra året tvingade upp mig till Rosengård
            i Malmö redan kl. 7 på morgonen – vi hade redan en hel dag med
            agenda från kl. 8 till kl. 20 planerad – var jag självklart inte
            helt övertygad. Han ville visa mig en bostadsrättsförening som
            kallades Kinesiska muren. Jag trodde att han överdrev om hur illa
            ställt det var i föreningen, men när jag kom dit upptäckte jag
            snabbt att Liberalernas kommunalråd hade förskönat situa ­ tionen.
          </note>
          <note>
            När jag kom dit möttes jag av elledningar som hängde löst från
            hisschakten, nedkissade kläder i trapphusen, brevinkast som stod
            öppna – det var uppenbarligen ingen ordning och reda på vilka
            som bodde i husen –, sopor kastade över hela bostadsområdet och
            lampor som inte fungerade, vilket innebär en stark otrygghet på
            kvällarna särskilt för kvinnor. Det låg madrasser i trapphusen
            – uppenbarligen sov folk där. Ja, i praktiken verkade ingenting
            fungera. Föreningen verkade ha kapats av kriminella. I dag är
            den också en grogrund för andra kriminella. Vi vet att stulna
            mopeder som används exempelvis vid skjutningar, liksom knark och
            vapen, göms och förvaras i oskyddade utrymmen i denna typ av hus.
          </note>
          <note>
            Vi måste ha en lagstiftning som stoppar möjligheten att kapa
            bostadsrättföreningar. Vi måste också ha en lagstiftning som ger
            fastighetsägare krav på brottsförebyggande arbete, till exempel
            att skydda källare och trapphus från obehöriga och särskilt kriminella
            grupper.
          </note>
          <note>
            Fru talman! Jag är i dag oerhört glad att alla åtta riksdagspartier
            och samtliga ledamöter i civilutskottet kunde enas för att uppmana
            regeringen att tillsätta en utredning för att stoppa kriminella
            från att kapa bostadsrättföreningar. Precis som riksdagsledamoten
            Jallow från Vänsterpartiet påpe ­ kade tror jag att riksdagen
            hade behövt och kommer att behöva många fler gemensamma uttalanden
            i denna typ av frågor.
          </note>
          <note>
            Jag ser dock också att Centerpartiet i dag i Expressen tar åt
            sig hela äran för vårt gemensamma beslut från åtta partier. Jag
            tycker att det är lite olyckligt. Hade inte Malmös kommunalråd
            Roko Kursar tvingat mig till Kinesiska muren förra året hade inte
            Liberalerna motionerat i frågan eller drivit frågan här i riksdagen.
            Riksdagsledamoten Jallow liksom ledamöter från Socialdemokraterna
            och de flesta andra partier, även Moderaterna, har drivit frågan
            i riksdagen. Jag menar därför att det mycket mer är ett gemensamt
            beslut.
          </note>
          <note>
            I vilket fall har alla riksdagspartier tagit sitt ansvar gemensamt
            och tyckt att någonting behöver göras. Jag tycker att det är toppen.
          </note>
          <note>
            På tal om utanförskapsområden, fru talman: När jag växte upp
            i Tynne ­ red i Göteborg i slutet av 90-talet och början av 00-talet
            var det inte ett utsatt område. Det är på grund av icke genomtänkt
            integrationspolitik som vi har hamnat här. Det är självklart så
            att om alla som kommit till Sverige de senaste decennierna inte
            haft några andra alternativ än att bosätta sig i de mest oattraktiva
            områdena, som är felbyggda ur ett trygghetsperspektiv och där
            hyresrätter dominerar, kommer det till slut att skapa ett enormt
            utanförskap.
          </note>
          <note>
            Jag träffar asylsökande och människor som fått uppehållstillstånd
            i Sverige, till exempel de som kom från Syrien 2015. Hur ska de
            kunna få en hyresrätt när det tar minst tio år i Stockholm och
            minst sex år i Göteborgsregionen att få en hyresrätt där jobben
            finns? Deras alternativ är ett andrahandskontrakt, ofta svart
            och med hutlös hyra, eller att bosätta sig i delar av Sverige
            där det inte finns några jobb. Vi har skapat ett system som inte
            är hållbart i längden.
          </note>
          <note>
            Tynnered och andra områden runt om i Sverige utvecklades först
            till genomgångsområden dit man flyttar för att sedan ta sig därifrån.
            Men numera fastnar många, alltför många, i dessa områden, och
            det har lett till vad jag menar är ett socialt och kulturellt
            utanförskap.
          </note>
          <note>
            Fru talman! Är man inte inbjuden till festen riskerar man att
            stå utanför och börja hata dem som är på festen. Vi ser att det
            utanförskapet har etablerat sig i Sverige. Kvar i Sveriges utsatta
            områden bor nu en stor andel av dem som inte har lyckats ta sig
            in i samhället, svenskar som nyligen har kommit till Sverige och
            en hel del personer som är asylsökande. Dessa områden är i dag
            andra klassens områden, och vi måste ha en politik för att vända
            detta.
          </note>
          <note>
            Det viktigaste verktyget för att vända utvecklingen är inte att
            skylla på Alliansens skattesänkningar. Alliansens skattepolitik
            gjorde att min arbetarmorsa fick en extra månadslön varje år i
            kronor och ören. Hon kunde köpa sin första egna bostad tack vare
            Alliansens skattesänkningar. I stället måste vi driva på för en
            integrationspolitik som fungerar och särskilt en social bostadspolitik
            där inte alla som kommer till Sverige bosätter sig i samma utsatta
            områden.
          </note>
          <note>
            Som integrationstalesperson för Liberalerna är jag tydlig: Sverige
            ska inte ha några utsatta områden 2030. Jag tänker föreslå och
            driva den politik som Sverige behöver för att den sociala sammanhållningen
            i landet inte ska brytas och för att enskilda individer som kommer
            till Sverige ska ha en ärlig chans att lyckas här. Detta är vår
            målsättning.
          </note>
          <note>
            Liberalerna vill bland annat se en tvingande BID-lagstiftning
            i utsatta områden. BID Sofielund i Malmö, som inte är lagligt
            reglerat utan frivilligt och där man till exempel har problem
            med free-riders och vissa som missköter sig, har i år fått priset
            för att vara den bästa satsningen i hela Europa för brottsprevention.
            Det är alltså fastighetsägarna som är det star ­ kaste verktyget
            för att vända utvecklingen. Vi behöver ha den lagstiftning ­ en
            i hela Sverige, i alla utsatta områden.
          </note>
          <note>
            Vi behöver större möjligheter att tvångsförvalta misskötta fastigheter
            – ja, det finns sådana. Vi behöver större krav på brottsförebyggande
            åtgärder för fastighetsägare. Vi behöver en nationell folkräkning
            för att stoppa falska folkbokföringar och se till att färre bidragsberoende
            personer bor i samma områden. Vi måste ha en social bostadspolitik
            som gör att de kan bo också i andra områden.
          </note>
          <note>
            Men jag vill också påpeka att vi behöver en politik där det är
            mycket lättare att vräka kriminella från deras bostäder. Ja, att
            ha en bostad, tak över huvudet, är en mänsklig rättighet, men
            att bo på en viss plats är inte en mänsklig rättighet om man beter
            sig på ett visst sätt mot andra.
          </note>
          <note>
            Liberalerna har en reservation, nr 3, om att det ska bli lättare
            att vräka kriminella. Den vill jag yrka bifall till. Jag hoppas
            att jag nästa år när vi debatterar frågan har med mig Socialdemokraterna,
            Moderaterna, Kristdemokraterna, ja, alla åtta partierna. Det är
            helt avgörande för Sveriges framtid att vi visar att kriminella
            inte kan ta över ett visst område.
          </note>
          <note>
            Fru talman! Jag måste ärligt säga att jag inte förstår varför
            en hyra i ett särskilt utsatt område som Tynnered i Göteborg kan
            vara högre än vad den är i exempelvis Haga, det mest attraktiva
            och efterfrågade området i Göte ­ borg. Haga är jättefint. Jag
            älskar Haga och vill också gärna bo i Haga, men jag har ingen
            chans till det eftersom jag inte har 25 år i hyreskön.
          </note>
          <note>
            De utsatta områdena måste utöver att få ta emot färre asylsökande
            – vilket nu gäller eftersom Liberalerna fick igenom en begränsning
            av EBO i januariavtalet – också få konkurrera med priset. Dessutom
            måste hyreshöjningarna kopplas till hur väl en fastighetsägare
            tar hand om sitt bostadsområde. Detta har Liberalerna och Centerpartiet
            fått igenom i januariavtalet, i och med att vi ska ha en utredning
            kring hyressättningssystemet.
          </note>
          <note>
            Fru talman! Jag vet att jag har dragit över lite på talartiden,
            men jag vill avsluta med att säga att 45 procent av de 500 största
            och mest framgångsrika företagen i USA startades av invandrare
            eller barn till invandrare – 45 procent! I Sverige har vi företagare
            som Gunilla von Platen, idrottsmän som Alexander Isak och programledare
            som Gina Dirawi som gör Sverige fantastiskt. Många av dem som
            i dag växer upp i utsatta områden och inte får samma livschanser
            som vi andra svenskar kommer att göra fantastiska saker också
            för vårt land.
          </note>
          <note type="speaker">
            Anf. 59 EMMA HULT (MP):
          </note>
          <note>
            Fru talman! Hyresrätten är en oerhört viktig upplåtelseform och
            en upplåtelseform som vi från Miljöpartiet menar att det ska vara
            möjligt och attraktivt att bo i under livets olika skeden. Hyresrätten
            ska vara en trygg upplåtelseform där hyresvärden har huvudansvaret
            för skötsel och underhåll.
          </note>
          <note>
            Bland de motioner som inkom under allmänna motionstiden gällande
            hyresrätten, vilka vi är här i dag för att debattera – vi ska
            även debattera de m som gäller bostadsrätter – är det några som
            får mig att lyfta lite extra på ögonbrynen. Ett exempel är den
            motion från Hans Rothenberg från Moderaterna som menar att vi
            ska se över bruksvärdessystemet till förmån för marknadshyror
            och tillkännage detta för regeringen.
          </note>
          <note>
            Jag tror inte att det är en så bra idé. För att hyresrätten ska
            vara en upplåtelseform som är tillgänglig under olika delar av
            livet kommer vi i stället att behöva se till att det byggs hyresrätter
            som även människor med låga inkomster har råd att efterfråga.
            Vi behöver möjliggöra att hyresrätten blir modern och en bredare
            upplåtelseform än vad den är i dag. Det borde vara lättare och
            tryggare att upprätta till exempel kompiskontrakt och att vara
            flera som delar på samma funktioner, inte minst för att få ned
            boendekostnaden.
          </note>
          <note>
            Jag skulle vilja nämna ett projekt som pågår i Uppsala just nu
            och som drivs av det kommunala bostadsbolaget Uppsalahem. Det
            heter Max 4 Lax. Det är ett fyndigt namn, men projektet har också
            en väldigt viktig grund. Uppsalahem har funnit att det bor en
            hel del ensamstående äldre kvinnor i beståndet. Man har frågat
            dem vad en rimlig månadskostnad skulle vara för att de över huvud
            taget skulle ha några pengar att leva på efter att hyran har betalats.
            Summan blev just max fyra lax. 4 000 kronor är vad de här kvinnorna
            skulle ha råd att betala för en bostad.
          </note>
          <note>
            Uppsalahem vill såklart finna en upplåtelseform också för dem
            och tar nu i detta projekt fram en form av kollektivt boende,
            men inte den typ av kollektivt boende som de flesta av oss tänker
            på utan en där man delar på några av de dyra funktionerna för
            att få ned boendekostnaden. Fler av den här typen av projekt behövs
            runt om i vårt land för att alla ska ha möjlighet till ett tryggt
            hem.
          </note>
          <note>
            Att som Hans Rothenberg från Moderaterna vilja införa enbart
            marknadshyror och överge bruksvärdessystemet skulle leda till
            stora förmögenhetsomfördelningar. Till exempel skulle fastighetsägare
            med hus i attraktiva områden tjäna väldigt mycket pengar. Det
            skulle troligtvis driva upp hyrorna då vi har en obalans på marknaden
            och ett underskott på hyresrätter. Det skulle också kunna leda
            till än större segregation och polarisering av våra bostadsområden.
            Det här är inte en bra idé.
          </note>
          <note>
            Vad jag däremot tycker är en bra idé är att stärka konsumentskyddet
            på bostadsrättsmarknaden. Det tycker dessutom ett enat utskott,
            vilket vi tidigare här har fått höra, och det är därför vi nu
            uppmanar regeringen att ta fram förslag som stärker konsumentskyddet
            på bostadsrättsmarknaden. Detta eftersom det ska vara tryggt att
            bo och investera också i en bostadsrätt.
          </note>
          <note>
            I dag finns flera exempel på hur oseriösa aktörer har misskött
            bostadsrättsföreningar. Vi hoppas nu från utskottets sida att
            regeringen skyndsamt hanterar frågan, för det är angeläget att
            individer i de här föreningarna inte ska drabbas av kriminella
            och kriminellas verksamhet. Jag tycker att detta är en viktig
            signal och är glad att det är ett enat utskott som står bakom
            den här uppmaningen.
          </note>
          <note>
            Jag yrkar bifall till förslaget i betänkandet i dess helhet.
          </note>
          <note type="speaker">
            Anf. 60 OLA MÖLLER (S):
          </note>
          <note>
            Fru talman! Jag vill börja med att yrka bifall till förslaget
            i betänkandet i dess helhet och avslag på övriga yrkanden.
          </note>
          <note>
            Som före detta kommunalråd kan jag ibland sakna kommunpolitiken.
            I kommunpolitiken brukar det vara den praktiska politiken och
            inte ideo ­ logiska skillnader som är vägledande. Min hemstad
            Helsingborg har varit präglad av detta under lång tid. Visserligen
            hade vi en folkomröstning härförleden om att SD och M ville sälja
            ut vårt energibolag, men folket markerade med ett tydligt nej
            att vi inte ska göra det. Där rådde det inte konsensus , men i
            övrigt vill jag ändå framhålla att i Helsingborg försöker alla
            parter ta ansvar.
          </note>
          <note>
            Jag kan sakna den stämningen här inne ibland. Jag tror att vi
            kunde göra väldigt mycket gott i detta forum om vi bara valde
            att samarbeta lite mer.
          </note>
          <note>
            Ibland infinner sig den där stämningen, och jag måste säga att
            i frågan om bostadsrättsinnehavares rättigheter känner jag verkligen
            att det är så. Jag tycker att man i utskottet har jobbat föredömligt
            i frågan, pratat med varandra och lyssnat, och jag tycker att
            regeringen har visat välvilja och lyssnat.
          </note>
          <note>
            Det är med fasa som vi har följt rapporteringen från Malmö och
            andra delar av landet där bostadsrättsföreningar har blivit kapade
            och kriminella har utnyttjat människor på ett helt förfärligt
            sätt. Jag tycker att det är föredömligt hur företrädare från olika
            partier gemensamt har tagit den här kampen. Det har faktiskt inte
            varit så mycket pajkastning heller. Det har inte pekats så mycket
            finger, utan vi har sett till medborgarnas bästa. Det gör mig
            väldigt glad. Andra företrädare har i den här debatten lyft fram
            detta som en styrka.
          </note>
          <note>
            Det är också en tydlig signal till bostadsrättsinnehavarna: Vi
            hör er, vi ser er och vi tänker agera. Regeringen har agerat genom
            att börja förbereda för att ta fram direktiv för ett bostadsrättsregister.
            Det är en jätteviktig fråga, och det måste gå undan. För det är
            inte bara frågan för den enskilda individen som det här handlar
            om, utan frågan om pantbrev innebär också i förlängningen en finansiell
            risk. Det är oerhört farligt om vi låter kriminella äta sig in
            i de finansiella systemen och hota genom att ta upp ett stort
            antal lån på en och samma lägenhet. Det är alltså väldigt bra
            att regeringen går fram i denna fråga.
          </note>
          <note>
            Vi föreslår bifall till i princip alla motioner på det här området
            och plockar upp de förslag som finns. Jag måste säga att jag tycker
            att det är fantastiskt bra att utskottet har haft den inställningen.
            Regeringen kommer givetvis att agera på det här. Sedan kommer
            någon säkert att tycka att det går för långsamt och någon kommer
            att tycka att man inte tar hänsyn till just den personens förslag,
            men regeringen kommer ändå att agera i den här frågan.
          </note>
          <note>
            Jag tror att det där är oerhört viktigt, för bostadsrättsföreningen
            är en unik svensk institution på många sätt. Det finns några varianter
            i Danmark och Norge, men annars är det, som demokratisk institution,
            unikt för Sverige att man har det här folkliga engagemanget i
            sitt boende på det här viset. Närmast är hyresgästerna och deras
            organisering på hyresgästområdet.
          </note>
          <note>
            Jag tycker att vi här inne har en skyldighet att bevara det unikt
            svenska systemet som bostadsrätterna innebär. Därför är jag glad
            över att vi i civilutskottet har slutit upp bakom det här.
          </note>
          <note>
            (Applåder)
          </note>
          <note type="speaker">
            Anf. 61 CECILIE TENFJORD TOFTBY (M):
          </note>
          <note>
            Fru talman! Mitt hem är min borg. Det kan vara en floskel, men
            jag tror ändå att det känns så för många människor. Och det ska
            kännas så. Man ska känna sig trygg och säker i sitt hem.
          </note>
          <note>
            Tidigare i den här debatten har vi hört diskussioner om integration
            och kriminalitet och om att man ska växa och ha möjligheten att
            utvecklas i sitt hem och i sitt grannskap. Det här är mycket viktiga
            frågor, men jag väljer ändå att hålla mig till det motionsbetänkande
            som vi ska diskutera i dag.
          </note>
          <note>
            Dagens betänkande består av ett antal motioner som tar upp viktiga
            frågor om de juridiska aspekterna kring vårt boende i hyresrätter
            och bostadsrätter. Även om mycket redan är reglerat finns fortfarande
            frågor som är olösta och som skapar en osäkerhet för de många
            som har sina hem i dessa upplåtelseformer.
          </note>
          <note>
            Vi har hört många berättelser i dag om bostadsrättsföreningar
            som blivit kapade och människor som lever i misär på ett ställe
            där de absolut har rätt att känna sig trygga och säkra. Frågor
            som ställs av motionärerna är bland annat vem som kan begära en
            bostadsrättsförening i konkurs, vem som har rätt att sitta i en
            bostadsrättsförenings styrelse och om det ska finnas ett minoritetsskydd
            i styrelserna. Vilket skydd har man som bostadsrättsägare vid
            kapning av en bostadsrättsförening? Att detta har inträffat har
            vi hört från båda sidor i dag.
          </note>
          <note>
            Fru talman! En annan fråga som lyfts upp är om statliga myndigheter
            ska gå in och kontrollera bostadsrättsföreningar och vilka statliga
            myndigheter som i så fall ska göra det. Jag vet inte riktigt var
            jag står i denna fråga, och därför känns det bra att utskottet
            i sitt tillkännagivande ber regeringen utreda dessa frågor.
          </note>
          <note>
            År 2017 kom en utredning om stärkt konsumentskydd på bostadsmarknaden,
            och den hanteras av regeringen nu. Utskottet anser dock att flera
            av de frågor som motionärerna tar upp inte blir besvarade i denna
            utredning och därför behöver lyftas in.
          </note>
          <note>
            Att bostadsrättsinnehavarnas skydd gentemot föreningarna behöver
            stärkas ytterligare har vi hört från samtliga talare i dagens
            debatt. Därför stöder Moderaterna tillkännagivandet till regeringen
            om att det behövs ett bredare anslag. Det är viktigt att regeringen
            prioriterar att få fram en tydlig lagstiftning på bostadsrättsområdet.
            Denna lagstiftning måste besvara de frågeställningar som lyfts
            upp i dagens motionsbetänkande.
          </note>
          <note>
            Fru talman! Vi ställer oss därför bakom utskottets tillkännagivande
            i detta avseende. Men att vi ställer oss bakom tillkännagivandet
            betyder inte att vi ger regeringen carte blanche. Vi förbehåller
            oss fortfarande rätten att återkomma när utredningen är klar och
            ta ställning till utredningens innehåll. Ett uppdrag betyder inte
            ett godkännande.
          </note>
          <note>
            Fru talman! Utöver de frågor vi har hanterat i dagens betänkande
            finns frågor som vi ser fram emot att återkomma till i kammaren.
            Det gäller bland annat JÖK:ens förslag om en fri hyressättning.
            S, MP, C och L är överens om detta, och vi ser fram emot att regeringen
            lägger fram konkreta förslag i detta avseende. Vi ser sålunda
            fram emot spänstiga och energiska debatter om hyresmarknaden och
            bostadsmarknaden i denna kammare.
          </note>
          <note>
            Till skillnad från ledamoten Emma Hult vill jag lyfta fram en
            motion i dagens betänkande som jag tycker är mycket bra och som
            även stöds i tillkännagivandet. Det är ledamoten Boriana Åberg
            som får två av sina förslag tillgodosedda i dagens debatt. Hon
            är en mycket duktig ledamot från Skåne som också tar ansvar för
            bostadsrättsinnehavarnas rättigheter.
          </note>
          <note type="speaker">
            Anf. 62 ROGER HEDLUND (SD):
          </note>
          <note>
            Fru talman! I detta betänkande har Sverigedemokraterna flera
            motioner som behandlas enligt ett förenklat motionsförfarande.
            Jag hänvisar därför till tidigare yrkanden och reservationer på
            dessa motioner.
          </note>
          <note>
            I dagens betänkande vill jag främst rikta in mig på den punkt
            som behandlar stärkt skydd för bostadsrättsinnehavare. Vi stöder
            utskottets tillkännagivande om att regeringen ska återkomma till
            riksdagen med förslag om stärkt konsumentskydd på bostadsrättsmarknaden.
          </note>
          <note>
            Det finns flera exempel på att bostadsrättföreningar har blivit
            kapade och plundrade. Man har tillskansat sig ekonomiska medel
            genom att ta över bostadsrättsföreningen eller på andra sätt få
            tillgång till föreningens ekonomi.
          </note>
          <note>
            Ett exempel är bostadsrättsföreningen Ida i Malmö. Där har man
            lyckats tillskansa sig 250 miljoner kronor under en tvåårsperiod.
            Det har givetvis lett till höjda hyror och minskat marknadsvärde.
            Detta är förstås en ytterst allvarlig situation för en bostadsrättsinnehavare.
          </note>
          <note>
            En annan form är att ett företag köper in sig i föreningen, tar
            kontroll över styrelsen och därmed tillskansar sig ekonomiska
            medel. Detta har uppmärksammats av medierna.
          </note>
          <note>
            Detta har gjort det möjligt för organiserad och annan brottslighet
            att få tillgång till ekonomiska medel. Det har också fått andra
            konsekvenser i dessa bostadsområden i och med att de förslummas
            och försvagas på många sätt när denna typ av brott sker mot dessa
            bostadsrättsföreningar.
          </note>
          <note>
            Detta är förstås allvarligt på många sätt och får många andra
            konsekvenser för detta samhällsområde. Det är därför viktigt att
            utskottet agerar för att motverka fortsatt organiserad brottslighet
            på detta område.
          </note>
          <note>
            Fastighetsägarnas rapport om detta visar att 12 procent av Sveriges
            bostadsrättsföreningar har utsatts för ekonomisk brottslighet
            under de senaste fem åren. Rapporten visar också att myndigheterna
            saknar en samlad kunskapsbild över denna brottslighet. Detta är
            givetvis viktigt att ta med i den diskussion som förs framöver.
            I debatten har flera förslag på åtgärder för att få bukt med brottslighet
            på detta område lyfts fram.
          </note>
          <note>
            Det står klart att frågan behöver utredas vidare och mer ingående,
            vilket också är det utskottet föreslår i sitt betänkande.
          </note>
          <note>
            Det är 1,7 miljoner svenskar som bor i bostadsrätt. Det innebär
            att många har tagit lån för att finansiera sitt bostadsköp. Bostaden
            har också ett stort värde för privatekonomin. När sådant här sker
            påverkar det givetvis den enskilda personen mycket. Därför är
            det viktigt att skyddet för dem som äger en bostadsrätt är starkt.
          </note>
          <note>
            Att äga en bostadsrätt innebär också att man ingår i ett kollektiv
            där man tillsammans med sina grannar hjälps åt för att hålla ned
            hyrorna och se till att bostadsföreningen går bra ekonomiskt.
          </note>
          <note>
            Vi har tidigare diskuterat att kommuner kan köpa in sig i bostadsrättsföreningar.
            De kommer dock inte att bidra till föreningens verksamhet på samma
            sätt. Detta är viktigt att väga in när man talar om vilka möjligheter
            en bostadsrättsförening har och vilka konsekvenser det kan få
            när brott sker eller när kommuner går in som delägare i en bostadsrättsförening.
          </note>
          <note>
            Sammanfattningsvis får det stora konsekvenser för den enskilde
            när en bostadsrättsförening blir kapad genom organiserad eller
            oorganiserad brottslighet. I och med det beslut som riksdagen
            kommer att fatta i dag förutsätter jag att regeringen skyndsamt
            återkommer med ett förslag om stärkt skydd för bostadsrättsinnehavare.
          </note>
          <note>
            Vidare ska utredningen från 2017 om stärkt konsumentskydd på
            bostadsrättsmarknaden snarast kompletteras så att vi kan få kraftfulla
            förslag på detta område och motverka att personer och företag
            kan kapa, vansköta och plundra bostadsrättsföreningar. Dessutom
            behöver hårdare straff införas för dem som agerar på detta sätt.
          </note>
          <note>
            Sverigedemokraterna stöder utskottets förslag vad gäller tillkännagivandet
            på denna punkt.
          </note>
          <note type="speaker">
            Anf. 63 NIELS PAARUP-PETERSEN (C):
          </note>
          <note>
            Fru talman! Enligt Fastighetsägarna utsätts varje år runt 3 000
            bostadsrättsföreningar för brott, bland annat direkta kapningar,
            vilket flera redan har varit inne på. Detta är ett problem som
            politiken inte har hanterat i tid men där det nu äntligen ageras.
          </note>
          <note>
            I Malmö har bostadsrättsföreningen Ida, som flera har nämnt,
            och flera bostadsrättsföreningar i Kinesiska muren fått sin styrelse
            kapad av personer som inte har något intresse för medlemmarnas
            bästa.
          </note>
          <note>
            Jag har haft BRF Idas nya ordförande på besök i riksdagen tillsammans
            med myndigheter och Fastighetsägarna för att till riksdagen lyfta
            upp den verklighet som de lever i. Deras situation är dålig. Robert
            Hannah har redan på ett bra sätt beskrivit hur det ser ut. Barn
            bor i lägenheter utan värme och med fukt överallt. Det rinner
            svart nedför väggarna. Dörrar och fönster kan inte stängas. Folk
            lever i rädsla för dem som styr över föreningarna. Det är en absurd
            situation att sitta hemma hos dessa människor och lyssna på deras
            berättelser. Det kunde vara bra för fler att göra det.
          </note>
          <note>
            Enskilda bostadsrättsinnehavare riskerar att förlora inte bara
            den lägenhet som redan är illa däran, utan också hela sin bostadsinvestering
            som skulle ge dem en framtid. I förlängningen riskeras hela deras
            personliga ekonomi. Det här är människor som inte ännu en gång
            kan skaffa fram en halv miljon kronor eller 700 000. Det är i
            praktiken deras pension som försvinner. Man måste förstå hur illa
            det är för dessa.
          </note>
          <note>
            Fru talman! Jag är därför glad över att hela civilutskottet har
            kommit överens om ett tillkännagivande baserat på bland annat
            Centerpartiets förslag om konsumentskydd för bostadsrätter. Jag
            är också glad för att ledamöter från i stort sett alla partier
            har engagerat sig kring kapningarna i min hemstad Malmö. Det är
            väldigt bra, och jag är tacksam för detta.
          </note>
          <note>
            I dag kommer riksdagen att rösta om samma sak. Det innebär att
            vi äntligen kan öka skyddet för de närmare 1 miljon människor
            som bor i bostadsrätt i Sverige. Det är mycket angeläget, och
            jag är tacksam för att riksdagen har tagit till sig av de förslag
            som har lyfts upp av just de av Malmös medborgare som har drabbats
            av kapningar av sina bostadsrättsföreningar.
          </note>
          <note>
            Jag hoppas att vi kan fortsätta att ha ett bra samarbete i riksdagen
            om dessa frågor, vilket flera har varit inne på. Det är de som
            utsätts för kapningarna som måste vara i fokus och inte partikäbbel.
          </note>
          <note>
            Fru talman! När jag frågade bostadsministern om han kunde lova
            att snabbt agera på tillkännagivandet och den utredning som har
            legat klar sedan 2017 blev det tyvärr inget tydligt svar. Här
            behövs faktiskt en tydlig bekräftelse från regeringen om att de
            ser samma problem som riksdagen och civilutskottet gör och att
            de är redo att agera. I slutändan är det där som makten över att
            saker och ting ska hända finns.
          </note>
          <note>
            Fru talman! Centerpartiet har tillsammans med Liberalerna en
            reservation för ett bostadsrättsregister. Ett sådant skulle ge
            ett mycket starkare skydd för den som köper en bostadsrätt. Bland
            annat Kronofogden och Ekobrottsmyndigheten anser att det är absolut
            nödvändigt med ett sådant register. Tyvärr väljer en majoritet
            i riksdagen att i dagsläget inte ge sitt stöd till ett sådant
            register. Vi hörde tidigare företrädare för utskottet säga att
            regeringen kommer med förslag på området. Jag hoppas att det är
            korrekt och att regeringen har lyssnat på våra återkommande propåer.
          </note>
          <note>
            Fru talman! Vi kommer att fortsätta driva på för ett bostadsrättsregister,
            och jag vill precis som Ola Johansson yrka bifall till reservation
            4.
          </note>
          <note>
            Sammantaget vill jag i dag säga att denna dag är en väldigt bra
            dag för många medborgare i Malmö och även i resten av landet.
            Jag vill tacka civilutskottet för detta.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 16 .)
          </note>
          <note>
            § 1 1 Hemlig dataavläsning
          </note>
          <note>
            Justitie utskottets betänkande 2019/20: JuU19
          </note>
          <note>
            Hemlig dataavläsning (prop. 2019/20:64)
          </note>
          <note>
            föredrogs.
          </note>
          <note type="speaker">
            Anf. 64 MIKAEL DAMSGAARD (M):
          </note>
          <note>
            Fru talman! Inledningsvis vill jag yrka bifall till propositionen
            samt bifall till reservation 2.
          </note>
          <note>
            Den grova brottsligheten drabbar vårt samhälle hårt. Vi kan nästan
            dagligen ta del av skjutningar och sprängningar som på ett mycket
            påtagligt sätt påminner oss om hur de kriminella nätverken har
            flyttat fram sina positioner och hotar själva samhällskontraktet.
            Terrorismen har under senare år vid alltför många tillfällen spridit
            fruktan och skräck i Europa. Så också i Sverige.
          </note>
          <note>
            Det har under lång tid varit tydligt att brottsbekämpande myndigheter
            behöver ges nya verktyg för att kunna bekämpa de grövsta formerna
            av brottslighet. Nu står vi till slut här redo att fatta beslut
            om ett nytt redskap för brottsbekämpande myndigheter i deras arbete
            mot den grova kriminaliteten. Hemlig dataavläsning har utretts
            och diskuterats i många år. Redan 2005 föreslogs i en SOU att
            polisen skulle ges möjlighet att använda hemlig dataavläsning.
            Det har gått 15 år sedan dess, och behovet har blivit allt tydligare
            i takt med den snabba tekniska utvecklingen och en oroväckande
            brottsutveckling.
          </note>
          <note>
            Den tekniska utvecklingen har inneburit att de nu befintliga
            hemliga tvångsmedel som står till brottsbekämpande myndigheters
            förfogande över tid har blivit allt mindre effektiva. Inte minst
            har kryptering och anonymisering fått den effekten. Vi använder
            allt mindre traditionell telefoni i vår kommunikation. Nya internetbaserade
            kommunikationsplattformar utvecklas, och telefonin blir ip-baserad.
          </note>
          <note>
            Utredningen pekar på att mer än 90 procent av den avlyssnade
            internet ­ trafiken i dag är krypterad. I stort sett samtliga
            kommunikationsplattformar har inbyggda funktioner för skydd och
            säkerhet. Det är naturligtvis en positiv utveckling för oss vanliga
            användare genom att vår kommunikation därmed blir säkrare och
            tryggare.
          </note>
          <note>
            Det innebär dock också en uppenbar svårighet för brottsbekämpande
            myndigheter. Förekomsten av krypterad och anonymiserad information
            som brottsbekämpande myndigheter i dag inte kan få tillgång till
            innebär betydande negativa effekter i form av att brottsutredningar
            läggs ned. I andra fall kommer de inte åt ledarna i de kriminella
            nätverken.
          </note>
          <note>
            Moderaterna har under lång tid drivit frågan om att brottsbekämpande
            myndigheter ska ges möjlighet till hemlig dataavläsning, och vi
            fick med frågan i den första terroröverenskommelsen 2015. Den
            utredning som ligger till grund för lagstiftningen redovisades
            i november 2017, och i den föreslogs att den nya lagstiftningen
            skulle träda i kraft den 1 januari 2019.
          </note>
          <note>
            När vi nu med mer än ett års försening kan ta ställning till
            regeringens förslag säger vi ”Äntligen!”. Vi ställer oss bakom
            propositionen men ser att den på två punkter inte är tillräcklig.
          </note>
          <note>
            För det första menar vi, i likhet med Polismyndigheten och Säkerhetspolisen,
            att det i samband med hemlig dataavläsning i inhämtningsfallen
            ska vara tillräckligt att åtgärden är av särskild vikt för att
            förebygga, förhindra eller upptäcka viss allvarlig och samhällsfarlig
            brottslighet. Det är samma krav som gäller i inhämtningslagen
            i dag. Vi vill därför att reger ­ ingen återkommer till riksdagen
            med ett sådant lagförslag.
          </note>
          <note>
            För det andra bedömer vi att det platskrav som regeringen föreslår
            vid avläsning eller upptagning av kameraövervaknings- och rumsövervakningsuppgifter
            kommer att försvåra användningen av hemlig dataavläsning. Platskravet
            innebär att hemlig dataavläsning i dessa avseenden bara får användas
            på förutbestämda platser i stället för att följa en person. Polismyndigheten
            pekade i sitt remissyttrande på att platskravet riskerar att göra
            regleringen verkningslös eftersom elektronisk kommunikationsutrustning
            ofta förflyttas med personen. Vi föreslår därför att regeringen
            på nytt utreder frågan om platskrav.
          </note>
          <note>
            Fru talman! Hemlig dataavläsning innebär att brottsbekämpande
            myndigheter tillförs ett kraftfullt verktyg. Samtidigt måste vi
            vara medvetna om att hemlig dataavläsning är en ingripande åtgärd
            som kan innebära att riskerna för den personliga integriteten
            ökar jämfört med dagens användning av hemliga tvångsmedel.
          </note>
          <note>
            Moderaterna delar emellertid regeringens bedömning att den nya
            regleringen är nödvändig och att de positiva effekterna av att
            införa hemlig dataavläsning klart överskrider det integritetsintrång
            som personer som blir föremål för åtgärden blir utsatta för. På
            samma sätt som vi alla lever alltmer av våra liv på nätet gäller
            det också för personer som ägnar sig åt grov kriminalitet.
          </note>
          <note>
            Brottslighet som tidigare planerades eller genomfördes på andra
            arenor har i dag i allt större utsträckning flyttat till den digitala
            arenan. Att lämna stora delar av den digitala arenan oåtkomlig
            för brottsbekämpande myndigheter skulle också göra det omöjligt
            att bekämpa vissa brott.
          </note>
          <note>
            Det är glädjande att lagstiftningen om hemlig dataavläsning till
            slut har kommit till riksdagen för beslut. Samtidigt kan vi konstatera
            att det som vanligt med den här regeringen är för sent och för
            klent.
          </note>
          <note type="speaker">
            Anf. 65 BO BROMAN (SD):
          </note>
          <note>
            Fru talman! Vi debatterar i dag justitieutskottets betänkande
            19 om regeringens proposition Hemlig dataavläsning . Jag vill
            börja med att yrka bifall till propositionen samt reservation
            3. Det gläder oss att regeringen har tagit fram den proposition
            som nu ligger på bordet och att nästan alla partier ställer sig
            bakom den. I kampen mot den organiserade brottsligheten krävs
            alla medel för att stävja den utveckling vi ser i samhället.
          </note>
          <note>
            Sedan tidigare har de brottsbekämpande myndigheterna tillgång
            till flera hemliga tvångsmedel: avlyssning av elektronisk kommunikation,
            övervakning av elektronisk kommunikation, kameraövervakning och
            hemlig rumsavlyssning. Den tekniska utvecklingen de senaste åren
            har dock undergrävt effektiviteten hos dessa tvångsmedel. Det
            är därför ett måste att även hemlig dataavläsning läggs till denna
            katalog av hemliga tvångsmedel som våra myndigheter kan använda
            sig av. Redan 2015 mo ­ tionerade vi sverigedemokrater om nödvändigheten
            i att hålla jämna steg med den tekniska utvecklingen och tillåta
            hemlig dataavläsning.
          </note>
          <note>
            Fru talman! Den grova organiserade brottsligheten har drabbat
            vårt land likt en naturkatastrof. Det är en exceptionell utveckling
            vi ser i vårt land. Man får bege sig till krigszoner för att hitta
            en liknande mängd sprängdåd. Hur har det blivit så? frågar man
            sig. Från vissa håll lyfts fattig ­ dom och utanförskap fram som
            orsaker. Från andra håll lyfter man fram narkotikabruket i välbärgade
            områden eller den stora mängd vapen som förs in i vårt land. Men
            det finns fattigdom i många andra länder. Knarket flödar i många
            städer, och skjutvapen finns det betydligt fler av på andra ställen.
            Ändå är dödsskjutningar och sprängdåd sällsynta i exempelvis Tyskland.
          </note>
          <note>
            Vad är det då som skiljer oss från andra liknande länder? En
            sak som skiljer oss från andra länder är den låga uppklaringsprocenten.
            Vår underbemannade och tyvärr ständigt underfinansierade poliskår
            förmår inte att hålla jämna steg med den organiserade brottsligheten.
            Risken för upptäckt är liten och konsekvenserna små för kriminella
            i Sverige. Samtidigt har de ställts inför ett smörgåsbord av möjligheter
            i form av välfärdsbrott, id-fusk och oseriösa bolagsupplägg.
          </note>
          <note>
            En annan sak som skiljer ut Sverige är den omfattande invandringen
            av lågkvalificerade personer till utanförskapsområden. Mycket
            av den gro ­ va brottslighet som vi i dag ser har kopplingar till
            så kallade utsatta områden.
          </note>
          <note>
            Det är några av förklaringarna till det exceptionella läget i
            Sverige, men få förutom vi sverigedemokrater har framhållit dem
            i denna kammare. Det är alltså fråga om en kombination av mycket
            omfattande invandring till segregerade områden och ett rättsväsen
            som inte har förmått matcha den framväxande kriminaliteten.
          </note>
          <note>
            Men inget av detta är naturkrafter. Det är följder av politiska
            beslut tagna av denna regering och föregående regeringar. Den
            nu sittande reger ­ ingen har haft fem år på sig att ge polisen
            medel för att komma till rätta med problemen. Vi välkomnar detta
            lagförslag, men det kommer som van ­ ligt alldeles för sent och
            är enligt vår mening inte tillräckligt.
          </note>
          <note>
            Fru talman! Vi sverigedemokrater ställer oss bakom propositionen,
            men anser att platskravet som försvann vad avser tillstånd till
            hemlig data ­ avläsning för att ta del av kameraövervaknings-
            och rumsavlyssningsupp ­ gifter inte tillräckligt beaktar de förutsättningar
            som det nya tvångsmedlet innebär. Exempelvis mobiltelefoner är
            ofta i rörelse. Det skulle krävas ett omfattande spaningsarbete
            innan hemlig dataavläsning kan verkställas. Detta riskerar att
            bli ännu mer integritetskränkande än förslaget som utred ­ ningen
            lämnat. Det finns redan i dag en generell medvetenhet hos de krimi
            ­ nella om lagstiftningens krav på plats för befintliga tvångsmedel.
            Detta är något som utnyttjas. Vi anser att det finns starka skäl
            att åter utreda frågan om platskrav med hänvisning till teknikens
            utveckling och de svårigheter gällande tillämpning som de brottsbekämpande
            myndigheterna anför.
          </note>
          <note>
            Fru talman! En annan sak vad avser plats är de undantag för vissa
            platser som föreslås i lagens 11 § 3. Säkerhetspolisen har återkommande
            noterat hot från den våldsbejakande islamistiska miljön, vilket
            nyligen visade sig vid tillämpningen av särskild utlänningskontroll
            gällande flera imamer och islamister. Det finns således skäl att
            anta att det i vissa fall kan finnas behov av hemliga tvångsmedel
            även på sådana platser som föreslås omfattas av detta förbud.
            Det är något som inskränker den personliga integriteten i större
            utsträckning än på vissa andra platser, men vi anser att det i
            vissa fall kan anses motiverat utifrån den särskilda hotbilden
            i det enskilda fallet om det kan motiveras utifrån proportionalitetsprincipen.
            Vi kan aldrig låta islamister och andra extremister verka i det
            fördolda. Vi måste ge både polisen och Säkerhetspolisen de verktyg
            de behöver för att förhindra att dessa begår avskyvärda dåd i
            vårt land. Vi kan inte låta den organiserade kriminaliteten verka
            fritt. Vi måste ta vårt ansvar som folkvalda politiker och garantera
            medborgarna säkerhet och trygghet.
          </note>
          <note type="speaker">
            Anf. 66 LINDA WESTERLUND SNECKER (V):
          </note>
          <note>
            Fru talman! När riksdagen lagstiftar måste det ske med ett helhetsperspektiv
            och en medvetenhet om vilket samhälle det är som vi vill forma
            med lagar och praxis. Det gäller särskilt i dag, när en ny form
            av hemligt tvångsmedel kommer att klubbas igenom, egentligen utan
            någon större debatt. Det är ett tvångsmedel som är oerhört ingripande
            i den personliga integriteten, ett tvångsmedel som det är ytterst
            oklart vilken kapacitet våra myndigheter har att använda och ett
            tvångsmedel som väcker fler frågor än vad regeringen kan svara
            på.
          </note>
          <note>
            Vänsterpartiet gör i motsats till regeringen bedömningen att
            nyttan av hemlig dataavläsning inte är tillräckligt stor för att
            göra ett så här stort ingrepp i den personliga integriteten. Hemlig
            dataavläsning kommer att ge staten möjlighet att genom ett virusliknande
            program med så kallade troja ­ ner se elektronisk kommunikation
            i realtid. Det handlar om lösenord och vad som skrivs på datorer
            och mobiler. Det här innebär att kommunikation som sker i kriminellt
            syfte kommer att kunna ses, men även kommunika ­ tion inom familjen,
            med vänner, med journalister och med läkare. Allt syns.
          </note>
          <note>
            Men det är inte bara den personliga integriteten som gör att
            det här är en tveksam lagstiftning. Även den rent tekniska kompetensen
            är oklar. Det är inte riktigt någon som kan svara på om svenska
            myndigheter har kompetens att använda det här tvångsmedlet eller
            hur det egentligen ska gå till att läsa av krypterade appar. Dessvärre
            finns det inte mycket som tyder på att hemlig dataavläsning är
            den enkla lösning som så många verkar hoppas på.
          </note>
          <note>
            En sak är tydlig. Säkerhetsluckan – kryphålet – som måste finnas
            för att man ska kunna installera en trojan är väldigt liten. Det
            krävs tekniska brister eller mänskliga svagheter för att man ska
            hitta det här kryphålet. Och den krypterade informationen är väldigt
            stor.
          </note>
          <note>
            Intrånget som måste ske för att man ska kunna installera trojanerna
            kan se ut på olika sätt. Men en förutsättning är att det finns
            en sårbarhet i mobilen. Det kan handla om att den misstänkt kriminella
            ska luras att installera drivrutiner eller trojanen. Polisen kan
            också använda sig av sårbarheter i själva it-systemet vilka inte
            är kända av tillverkaren av it-systemet. Det är en teknik som
            tidigare såldes på den svarta marknaden men som nu är öppet tillgänglig
            för alla.
          </note>
          <note>
            Om myndigheterna kommer att använda sig av den här metoden är
            oklart. Lika oklart är det om sårbarheterna sedan kommer att kommuniceras
            med företagen som tillverkar it-systemen, så att de har en möjlighet
            att åtgärda sårbarheterna.
          </note>
          <note>
            Fru talman! Det är oerhört viktigt att stävja kriminalitet, att
            ha en effek ­ tiv underrättelseverksamhet och att kunna inhämta
            relevant information på rätt sätt. Men det är ytterst tveksamt
            om den hemliga dataavläsningen kom ­ mer att göra just detta.
          </note>
          <note>
            I stället skulle regeringen kunna lägga sin energi på att utöka
            det internationella samarbetet för att komma åt gränsöverskridande
            brottslighet och se till att Sverige blir riktigt engagerat i
            det arbete som Europol utför.
          </note>
          <note>
            Regeringen skulle också kunna se till att Sverige ratificerar
            Budapest ­ konventionen, vars huvudsakliga syfte är att harmonisera
            den nationella lagstiftningen rörande it-relaterad brottslighet,
            samt förenkla det interna ­ tionella samarbetet om dessa frågor.
          </note>
          <note>
            Det behövs sällan ny lagstiftning. Det behövs däremot samarbete
            mellan länder för att stävja kriminalitet.
          </note>
          <note>
            Jag yrkar avslag på förslaget och bifall till reservation 1.
          </note>
          <note type="speaker">
            Anf. 67 MATTIAS INGESON (KD):
          </note>
          <note>
            Fru talman! I förra veckan möttes vi här för att debattera styrningen
            av rättskedjan. Jag konstaterade då att den organiserade brottsligheten
            måste mötas av ett rättsväsen som är ännu bättre organiserat.
          </note>
          <note>
            I dag gäller debatten införandet av en ny lag som ska ge de brottsbekämpande
            myndigheterna bättre verktyg i kampen för att förhindra, ingripa
            mot och lagföra grova brott och brottslingar.
          </note>
          <note>
            Har brottslingarna tillgång till bra teknik för att kommunicera
            och planera måste vårt rättsväsen ha tillgång till ännu bättre
            teknik.
          </note>
          <note>
            I det betänkande vi nu diskuterar konstateras att det finns ett
            påtagligt behov av nya och bättre metoder för att i hemlighet
            komma åt uppgifter som får hämtas in redan i dag, med befintliga
            tvångsmedel, men som på grund av den tekniska utvecklingen och
            brotts- och samhällsutvecklingen inte går att komma åt.
          </note>
          <note>
            Den kraftigt ökade användningen av kryptering innebär att de
            brottsbekämpande myndigheterna bara kan läsa av mindre än 10 procent
            av den datakommunikation som i dag får avlyssnas eller övervakas.
          </note>
          <note>
            Fru talman! Kristdemokraterna vill se att rättsväsendet får ändamålsenliga
            tvångsmedel för att beivra brott. Vi ställer oss därför bakom
            att re ­ geringen nu utvidgar möjligheten att avlyssna personer
            som är misstänkta för allvarlig brottslighet. Vårt rättsväsen
            ska inte bakbindas av att lagstiftningen ligger efter den tekniska
            utvecklingen.
          </note>
          <note>
            De risker för den personliga integriteten som olika remissinstanser
            på goda grunder lyft fram tycker vi har hanterats på ett rimligt
            sätt genom den beskrivna tillståndsprocessen, Säkerhets- och integritetsskyddsnämndens
            granskning och begränsningen av lagens giltighetstid. På några
            punkter anser vi emellertid att regeringen inte i tillräcklig
            grad varit lyhörd för de synpunkter och önskemål som kommer från
            de myndigheter som ska tillämpa den nya lagen i praktiken.
          </note>
          <note>
            I en följdmotion som Moderaterna glädjande nog valt att göra
            även till sin har vi lyft fram några punkter där den föreslagna
            lagstiftningen bör justeras.
          </note>
          <note>
            Det platskrav som regeringen föreslår ska gälla kommer att komplicera
            användningen av hemlig dataavläsning för rättsvårdande myndigheter.
            Kristdemokraterna delar invändningarna från bland annat Polismyndigheten
            och Tullverket, som förespråkar att tvångsmedlen knyts till person
            i stället för till plats.
          </note>
          <note>
            Polisen och Säpo förordar vidare att hemlig dataavläsning ska
            beviljas om åtgärden är av särskild vikt för att förebygga, förhindra
            eller upptäcka sådan brottslig verksamhet som anges i inhämtningslagen.
            Regeringen gör i stället bedömningen att detta ska beviljas endast
            om åtgärden är av synnerlig vikt. Det är ett högre krav än inhämtningslagens
            krav på exempelvis masttömning för att lokalisera mobiltelefoner.
          </note>
          <note>
            Kristdemokraterna delar Säpos och polisens bedömning och anser
            att kravet för hemlig dataavläsning inte bör sättas högre än vad
            som redan föreskrivs i inhämtningslagen.
          </note>
          <note>
            Flera remissinstanser påpekar problemet med att få ett tillträdestillstånd
            godkänt av domstol i tid eller oroar sig för att tolkningen och
            tillämpningen ska bli alldeles för snäv. Man kan tänka sig en
            situation där en misstänkt lägger ifrån sig en mobiltelefon på
            en för allmänheten tillgänglig plats – ett omklädningsrum, kanske.
            Fönstret för att handla kan vara litet och därmed omöjligt att
            utnyttja om tillstånd ska ges av en domstol. Förslaget att åklagare
            ska kunna fatta interimistiska beslut är inte tillräckligt.
          </note>
          <note>
            Kristdemokraterna anser därför att regeringen bör återkomma till
            riksdagen med ett förslag som tar hänsyn till de invändningar
            som Åklagarmyndigheten, Säkerhetspolisen och Polismyndigheten
            har gällande tillträdestillståndets räckvidd och process.
          </note>
          <note>
            Avslutningsvis vill vi kristdemokrater också lyfta fram att polisen
            i sitt remissvar skriver att de inte kommer att kunna hantera
            kostnaderna för hemlig dataavläsning inom den befintliga ramen
            för verksamheten. Säpo gör samma bedömning. Sveriges Domstolar
            säger att det är svårt att bedöma kostnaderna. Mot bakgrund av
            att regeringen tidigare visat ovilja eller kanske oförmåga att
            möta de ekonomiska behoven hos rättsväsendets myndigheter ser
            vi med oro på de ekonomiska konsekvenser som kan komma av detta
            och vill uppmana regeringen att ta det på allvar.
          </note>
          <note>
            Med detta sagt: Tillämpningen av den nya lagen kan komma att
            bli resurskrävande, men det är värt det. Antalet fall där den
            nya lagen tillämpas bedöms bli relativt begränsat, men det är
            värt det. Den nya lagen inne ­ bär att riskerna för enskildas
            integritet ökar i viss mån, men det är ändå värt det.
          </note>
          <note>
            Teknikens utveckling får inte innebära att vårt rättsväsen inte
            kan ingripa mot organiserad brottslighet, terrorism och till exempel
            barnpornografinätverk. Återigen: Har brottslingarna tillgång till
            bra teknik för att kommunicera och planera måste vårt rättsväsen
            ha tillgång till ännu bättre teknik.
          </note>
          <note>
            Fru talman! Jag vill avsluta med att yrka bifall till reservation
            nr 5.
          </note>
          <note type="speaker">
            Anf. 68 FREDRIK LUNDH SAMMELI (S):
          </note>
          <note>
            Fru talman! Vi socialdemokrater gick till val 2018 på att bygga
            ett starkare samhälle. Vi har kommit en bra bit på vägen, men
            vi vill betydligt mer. Vi kommer i varje läge att göra allt för
            att stärka välfärden, trygga gatorna och minska klyftorna i vårt
            land.
          </note>
          <note>
            På justitieutskottets område är vi mitt uppe i historiska satsningar
            på svensk polis. Målet är 10 000 fler polisanställda fram till
            år 2024, och redan vid årsskiftet hade myndigheten vuxit med 3
            500 anställda jämfört med 2015. Detta tillsammans med ett femtiotal
            straffskärpningar som vi redan gjort och satsningar på hela rättskedjan
            är viktiga delar i vårt arbete för ett starkare samhälle och ett
            tryggare Sverige.
          </note>
          <note>
            Vi ska stoppa gängkriminaliteten och bekämpa den organiserade
            brottsligheten i vårt land. Här är en stark polis, skärpt lagstiftning
            och nära samverkan mellan olika myndigheter otroligt viktigt.
          </note>
          <note>
            Men det krävs också kraftfulla verktyg för att få full effekt.
            Under 2019 fattade vi beslut här i kammaren om att bland annat
            ge polisen effektivare möjligheter till kameraövervakning samt
            nya former för datalagring för brottsbekämpande ändamål. Det är
            två verktyg som gör skillnad och som polisen tydligt har efterfrågat.
          </note>
          <note>
            I dag debatterar vi ytterligare ett förslag och en viktig pusselbit
            i att ge brottsbekämpande myndigheter kraftfullare verktyg. Det
            är en viktig del i det arbete regeringen gör för att stärka samhällets
            skydd och förmåga att förhindra och klara upp grova brott som
            mord, grova narkotikabrott, våldtäkter och brott mot rikets säkerhet.
          </note>
          <note>
            De brottsbekämpande myndigheterna har tillgång till flera olika
            tvångsmedel för att utreda och förebygga grova brott. Vissa tvångsmedel
            används i hemlighet, det vill säga utan att den som utsätts för
            dem känner till det. Det är till exempel tillåtet med hemlig avlyssning
            av telefonsamtal och hemlig rumsavlyssning för att fånga upp samtal
            mellan enskilda.
          </note>
          <note>
            Men den tekniska utvecklingen med mer krypterad kommunikation
            och lättanvända appar tillsammans med kriminellas agerande försvårar
            i dag för de brottsbekämpande myndigheterna att samla in den information
            som behövs för att utreda och förebygga brott. Verkligheten har
            sprungit ifrån den lagstiftning och de verktyg som svensk polis
            och brottsförebyggande myndigheter har.
          </note>
          <note>
            Det är därför otroligt viktigt att vi här i den svenska riksdagen
            förmår att hänga med när det gäller lagstiftning. Som föregående
            talare föredömligt pekade på behöver vårt gemensamma samhälle
            mot bakgrund av den utveckling där kriminella blir duktigare och
            använder svårare sätt alltid leverera ännu mer.
          </note>
          <note>
            Det här är en lagstiftning som följer med utvecklingen. Det är
            otroligt bra att vi här i dag kan debattera och också kommer att
            fatta beslut om hemlig dataavläsning. Det är ett hemligt tvångsmedel
            som finns med i regeringens 34-punktsprogram med ytterligare åtgärder
            mot gängkriminalitet.
          </note>
          <note>
            Hemliga tvångsmedel är viktiga och nödvändiga för att utreda,
            förebygga och förhindra brott. De kan ge information om vem en
            misstänkt har kommunicerat med eller var hon eller han befinner
            sig. Brottsbekämpande myndigheter pekar tydligt på att man i dag
            inte når 90 procent av den information man tidigare kunde ta del
            av eftersom de kriminella använder krypterade kommunikationskanaler
            i olika former. Detta är ett reellt problem kopplat till den grova
            organiserade brottsligheten i Sverige och de individer och gängnätverk
            som i dag kommer undan.
          </note>
          <note>
            Hemlig dataavläsning råder bot på detta problem och innebär att
            Polismyndigheten, Säkerhetspolisen, Tullverket och Ekobrottsmyndigheten
            får bättre möjligheter att avlyssna och övervaka personer som
            är misstänkta för eller förväntas begå allvarliga brott. Lagstiftningen
            ger effektiva verktyg för att klara upp brottslighet och kommer
            att leda till att grova brott kan klaras upp i större utsträckning
            men också tydligt förhindras.
          </note>
          <note>
            Några frågar sig såklart hur det blir med rättssäkerheten. Hemlig
            dataavläsning är ett ingripande tvångsmedel på samma sätt som
            mer traditionella tvångsmedel, och det är såklart viktigt att
            det finns garantier för rättssäkerheten.
          </note>
          <note>
            Hemlig dataavläsning ska för det första endast användas när andra,
            mindre ingripande tvångsmedel inte är tillräckliga och man behöver
            kom ­ ma vidare i en utredning om allvarlig brottslighet. Frågan
            om hemlig dataavläsning måste också alltid prövas av domstol,
            och den som utsatts för hemlig dataavläsning ska som huvudregel
            få besked om detta i efterhand. Säkerhets- och integritetsskyddsnämnden
            kommer att bedriva tillsyn, och det kommer dessutom att finnas
            en parlamentarisk kontroll på samma sätt som för dagens tvångsmedel
            genom redovisning för riksdagen.
          </note>
          <note>
            Kort och gott, fru talman: Dagens debatt och beslut handlar om
            att införa ett nytt hemligt tvångsmedel som syftar till att brottsbekämpande
            myndigheter ska ha samma möjlighet att få viktig information som
            innan krypterade appar och kommunikationsmedel begränsade denna
            möjlighet. Jag yrkar bifall till propositionen.
          </note>
          <note>
            (Applåder)
          </note>
          <note type="speaker">
            Anf. 69 LINDA WESTERLUND SNECKER (V) replik:
          </note>
          <note>
            Fru talman! Jag har frågat Polismyndigheten, Säkerhetspolisen,
            Europol och även inrikesministern utan att få något egentligt
            svar. Jag passar därför på att ställa samma fråga till justitieutskottets
            ordförande Fredrik Lundh Sammeli . Det är en fråga som ingen annan
            verkar kunna svara på och som är anledningen till att Vänsterpartiets
            kritik mot denna nya lagstiftning är så pass stor: Hur ser de
            brottsförebyggande myndigheternas handlingsutrymme, förmåga och
            möjlighet att faktiskt använda hemlig dataavläsning ut?
          </note>
          <note>
            Vi vet att detta med it-hallar är eftersatt hos både polisen
            och Säkerhetspolisen. Man har inte den it-kompetens som behövs
            för att använda ens ganska enkla hemliga tvångsmedel. Har polisen
            kompetens att använda hemlig dataavläsning med tanke på att vi
            vet att poliser ibland har svårt att tömma en vanlig mobiltelefon
            och i förundersökningar om exempel vis barnpornografibrott missar
            stora, öppna chattar på till exempel Steam för att de saknar grundläggande
            it-kompetens?
          </note>
          <note>
            I detta läge vill regeringen ge våra myndigheter en otroligt
            ingripande lagstiftning. Staten ska få installera statliga trojaner
            i privatpersoners telefoner. Hur ska våra myndigheter ha förmåga
            att använda denna lagstiftning?
          </note>
          <note type="speaker">
            Anf. 70 FREDRIK LUNDH SAMMELI (S) replik:
          </note>
          <note>
            Fru talman! Jag tror att det är viktigt att vända på hela perspektivet
            när det gäller den fråga Linda Westerlund Snecker ställer. I grunden
            finns en teknisk utveckling som gör att våra brottsbekämpande
            myndigheter inte får den information eller kommer över den kunskap
            man behöver för att bekämpa några av de grövsta brotten i vårt
            samhälle. Tidigare gjorde man det och fick den kunskapen genom
            de tvångsmedel vi har. Nu inför vi ytterligare ett tvångsmedel
            för att vara i takt med tiden och ha en teknik som räcker till.
          </note>
          <note>
            Jag tror inte att våra brottsbekämpande myndigheter till punkt
            och pricka och på alla områden har exakt den kompetens eller teknik
            som detta kanske framöver kommer att kräva, just eftersom möjligheten
            inte har funnits. Det är här och nu vi i riksdagen säger att denna
            möjlighet ska finnas. Det kan leda till att våra myndigheter framöver
            kommer att behöva utveckla sin teknikpark och sitt kunnande, men
            jag tycker att det är tydligt att det finns ett behov. Grova brott
            begås av brottslingar som kommer undan för att tekniken har sprungit
            ifrån lagstiftningen. Då är detta rätt väg att gå, och därför
            förvånas jag över att Vänsterpartiet så tydligt fokuserar på just
            tekniken. Jag uppfattar inte att Vänsterpartiet i övrigt har varit
            så kraftigt emot de mer traditionella tvångsmedlen, och detta
            är för mig en uppdatering av möjligheten till bra och kraftfulla
            verktyg.
          </note>
          <note type="speaker">
            Anf. 71 LINDA WESTERLUND SNECKER (V) replik:
          </note>
          <note>
            Fru talman! Då föreslår jag att Fredrik Lundh Sammeli läser på
            lite mer om Vänsterpartiets politik. Är det några som konsekvent
            har varit kritiska mot just användning av hemliga tvångsmedel
            är det Vänsterpartiet. Vi är just nu de enda i svensk politik
            som över huvud taget nämner personlig integritet som en viktig
            faktor i det öppna och fria samhället. Människor ska inte vara
            rädda att bli övervakade av staten. Den fajten kommer vi alltid
            att ta.
          </note>
          <note>
            Vända på perspektivet, säger Fredrik Lundh Sammeli. Absolut,
            men varför då lagstifta om en teknik som har funnits i 15 år?
            Varför utvecklade inte regeringen i så fall detta och föreslog
            att vi ska ha statliga krypteringsnycklar så att vi kan avkryptera
            den krypterade information som till 90 procent används i kriminella
            kretsar? Varför backar man tekniskt in i framtiden med en lagstiftning
            som myndigheterna inte kommer att använ ­ da för att it-kompetens
            saknas och datahallarna inte är uppdaterade? Varför går inte regeringen
            i så fall längre, om man vill vara uppdaterad och kunna beivra
            brott på riktigt utan att över huvud taget bry sig om den personliga
            integriteten, som uppenbarligen inte är en faktor som regeringen
            bryr sig om?
          </note>
          <note>
            Jag tänker tala mer om teknik, för jag vill veta var trojanerna
            ska kom ­ ma ifrån. Vilka företag kommer att utveckla trojanerna?
            Vilken informa ­ tion kommer dessa företag att få tillbaka från
            myndigheterna för att kunna täppa till luckorna, så att företagen
            kan utveckla säkrare medel? Eller är det regeringens mening att
            vi ska ha it som inte är säker, så att staten alltid har möjlighet
            att när som helst installera hemlig dataläsning när man känner
            för det?
          </note>
          <note>
            (Applåder)
          </note>
          <note type="speaker">
            Anf. 72 FREDRIK LUNDH SAMMELI (S) replik:
          </note>
          <note>
            Fru talman! Det som nu ligger på riksdagens bord och som vi har
            att ta ställning till är en lagstiftning som ger polisen nya,
            kraftfulla verktyg – ett hemligt tvångsmedel som i övrigt ska
            hanteras på samma sätt som de tidigare och prövas på samma sätt
            som de tidigare. Det är en rimlig avvägning för att ge brottsbekämpande
            myndigheter de verktyg de behöver för att bekämpa den brottslighet
            som vi ser, inte minst grov organiserad brottslighet men också
            brott mot rikets säkerhet, våldtäkter eller grov narkotika ­ brottslighet,
            där man i dag kommer undan för att det med dagens teknik är så
            enkelt att gömma sig.
          </note>
          <note>
            Vi som politiker och lagstiftare behöver säkerställa att vi har
            en lagstiftning som ger de verktygen och samtidigt har en rimlig
            balans i förhållande till rättssäkerhet och integritetsperspektiv.
            Jag tycker att den här produkten på ett bra sätt hanterar detta,
            på samma sätt som de övriga hemliga tvångsmedlen.
          </note>
          <note>
            Jag tänker att det stora problemet inte är att Vänsterpartiet
            utmålar sig som de enda som tänker på integritetsperspektivet
            utan att Vänsterpartiet därmed är det enda parti som här i riksdagen
            inte vill ge brottsbekämpande myndigheter de verktyg de behöver
            i den tid vi lever i.
          </note>
          <note>
            (Applåder)
          </note>
          <note type="speaker">
            Anf. 73 JOHAN HEDIN (C):
          </note>
          <note>
            Fru talman! Varje åtgärd som vidtas för att lösa samhällsproblem
            måste analyseras utifrån en mängd förutsättningar.
          </note>
          <note>
            Förväntad nytta måste vägas mot eventuella risker. Positiva effekter
            måste vägas mot kostnaden för åtgärden och brytas mot alternativen,
            så att vi alltid säkerställer att vi får bästa möjliga nytta av
            de medel vi avtvingar skattebetalarna.
          </note>
          <note>
            På rättsområdet är det inte alldeles ovanligt att olika åtgärder
            föreslås som samtidigt är ingripande gentemot medborgarna, hotar
            deras personliga integritet och utmanar den så viktiga balans
            i maktförhållandena som måste råda mellan människa och stat i
            varje liberal demokrati.
          </note>
          <note>
            Det medel vi diskuterar idag, hemlig dataavläsning, har kommit
            till för att uppfylla ett behov som teknikutvecklingen har ställt
            oss inför. Detta kom att aktualiseras under de fruktbara och konstruktiva
            blocköverskridande samtal som ägde rum under förra mandatperioden
            om hur vi bäst bekämpar terrorismen. Just hemlig dataavläsning
            blev en del i den överenskommelse som slöts.
          </note>
          <note>
            Ett välbekant och relativt okontroversiellt hemligt tvångsmedel
            som har använts i många år är telefonavlyssning. Problemet är
            att det regelverket bygger på förutsättningar från en annan tid.
            Numera går trafiken företrädesvis inte analogt över koppartråd
            utan över nätet och inte sällan genom krypterade tjänster. För
            att rättsvårdande myndigheter inte ska förlora alltför mycket
            förmåga i och med detta teknikskifte krävs andra medel för att
            kunna avlyssna samtal i syfte att bekämpa allvarliga brott. Ett
            sådant medel kommer på plats i och med detta lagförslag.
          </note>
          <note>
            Befogade frågor kring medlet har väckts, men Centerpartiets bedömning
            är ändå att fördelarna överväger nackdelarna. Det finns i förslaget
            ett tydligt regelverk för när, var och hur medlet får användas.
            Detta tror jag är viktigt för att hindra ändamålsglidning och
            missbruk. Vi måste också lagstifta så framtidssäkrat vi kan, och
            i detta ligger naturligtvis att så långt det är möjligt vara teknikneutral,
            men det handlar också om att göra lagarna så bra att de används
            på det sätt det var tänkt även om staten och dess olika maktmedel
            skulle komma att styras av krafter som inte på samma sätt värnar
            grundläggande demokratiska spelregler. Sådana krafter kan förstås
            både bryta mot lagen och försöka ändra den, men att man lagstiftar
            bra från början är ett viktigt hinder för en sådan framfart.
          </note>
          <note>
            Fru talman! Ibland kan det i debatten framstå som att något enskilt
            policyförslag skulle lösa samhällsproblem i ett enda rejält alexanderhugg.
            Min erfarenhet är att det aldrig är så. Det krävs en lång rad
            olika åtgärder och ett långsiktigt, enträget och målinriktat arbete.
          </note>
          <note>
            Hemlig dataavläsning är lika lite som något annat tvångsmedel
            det enda tillräckliga, men vi är nu överens om att pröva detta
            under en period av fem år. Jag tror att det kommer att bli ett
            värdefullt verktyg och att rättsvårdande myndigheter med hjälp
            av medlet kommer att kunna åstadkomma viktiga insatser för allas
            vår trygghet, men vi ska samtidigt vara medvetna om att det är
            ett verktyg som både är kostsamt och kräver stor kompetens att
            hantera.
          </note>
          <note>
            Det är därför klokt att noggrant utvärdera metoden, så att vi
            säkerställer att vi använder skattebetalarnas pengar så ansvarsfullt
            som det någonsin är möjligt.
          </note>
          <note type="speaker">
            Anf. 74 JOHAN PEHRSON (L):
          </note>
          <note>
            Fru talman! För Liberalerna ä r det viktigt att vi med kraft
            kan bekämpa brottsligheten och öka tryggheten i Sverige. Det är
            viktigt att ha rejält med personal i de brottsbekämpande myndigheterna.
            Det krävs ett bra ledarskap och en relevant lagstiftning, och
            det krävs också det som vi nu debatterar, nämligen tillgång till
            relevanta tvångsmedel.
          </note>
          <note>
            Kommunikationerna har utvecklats från brevduvor och röksignaler
            till enskilda samtal via teknik, och under hela tiden har staten
            haft möjlighet att vid misstanke om grova brott inskränka, avlyssna
            och kontrollera kommunikationen. Kommunikation är ju helt avgörande
            för allt trevligt vi som människor håller på med och också för
            de grovt kriminella som har som idé att kränka andra människors
            integritet.
          </note>
          <note>
            Här i kammaren har vi de senaste årtiondena talat om alltifrån
            kameraövervakning till Försvarets radioanstalt och signalspaning.
            Detta har man nu slutat prata om, men då lät det på debatten som
            om det skulle införas en diktatur i Sverige. I dag vet de flesta
            vilken viktig roll det spelar att vi har en svensk signalspaning.
            På samma sätt som vi hade signalspaning under andra världskriget
            har vi det i dag för att skydda Sverige mot yttre angrepp.
          </note>
          <note>
            Vi har pratat om datalagring, rumsavlyssning – det som populärt
            kallas buggning, det vill säga att man har mikrofoner i en bil,
            en lokal eller vad det nu kan vara – och nu kan vi konstatera
            att den analoga tekniken för telefonsamtal har ersatts av total
            digitalisering. Man använder olika former av appar, kryptering
            och andra tjänster.
          </note>
          <note>
            Nu vill vi, och Liberalerna stöder detta, se till att samma regler
            ska tillämpas på detta område som för annan kommunikation via
            mobiltelefon och fast telefoni, om nu någon använder det. Jag
            ser unga människor på läktaren här. Jag tror att få av dem brukar
            använda en fast telefon. Det är alltså en sådan som brukade stå
            i köket hemma förr. Men lagstiftningen ska alltså vara teknikneutral,
            oavsett om man ringer, sms:ar eller använder appar. Det är inte
            svårare än så.
          </note>
          <note>
            Fru talman! Som vanligt är bilden av förändringen dystopisk från
            något håll. Invändningen har varit att polisen inte kan och inte
            klarar av något. Det fick vi höra från Vänsterpartiet nyss. Någon
            annan tror att polisen kan göra vad som helst och bör få göra
            vad som helst.
          </note>
          <note>
            Från Liberalernas sida tycker vi att det här är en väl avvägd
            produkt. Vi tycker att det är en väl avvägd balans mellan behov
            och ändamål och en proportionalitet som är rimlig.
          </note>
          <note>
            Man måste vara lite försiktig. Man måste gå fram långsamt. Även
            jag själv tänker ibland när jag tar del av massmedier eller pratar
            med poliser, åklagare och socialarbetare att det kinesiska systemet
            med total övervakning av alla hela tiden skulle bekämpa en hel
            del brottslighet. Det är jag helt säker på, faktiskt. Men det
            vore fruktansvärt obehagligt, och det skulle innebära en total
            nedsläckning av det öppna samhället.
          </note>
          <note>
            Det kommer nog att fortsätta vara så att vi här är lite efter.
            Vi tar steg och går sakta framåt för att möta ny teknik, som skapar
            nya hot och nya situationer. Människors integritet kan kränkas.
            I värsta fall kan liv släckas. Detta är ju som bekant tänkt att
            riktas mot grov brottslighet. Därför är det väldigt viktigt att
            man tar detta med ett stort mått av sans och balans, och från
            Liberalerna menar vi att så är fallet.
          </note>
          <note>
            Frågan om huruvida tvångsmedel ska knytas till person i stället
            för plats, oavsett om det är avlyssning eller buggning, har varit
            uppe förut. Då har det inte funnits samma stöd som det nu finns
            från några företrädare för andra partier här. Jag hör vad ni säger,
            men risken är att man i domstol, när detta ska tillämpas, känner
            att proportionaliteten skenar: att det är för många oskyldiga
            människor vars integritet kan bli kränkt. Det finns därför argument
            som talar för att man ska fortsätta att knyta det till plats,
            även om det kan vara lite knöligt och även om man får fatta flera
            beslut. Men jag tror att man ska skynda långsamt på detta område.
          </note>
          <note>
            Frågan om ekonomiska förutsättningar var uppe. Det här är kostnadskrävande.
            Det är tidskrävande. Liberalerna har inom samarbetet om budgeten
            med regeringen och Centerpartiet sett till att det har satts av
            resurser för att detta ska vara möjligt. Detta kommer förhoppningsvis
            att leda till det som är avgörande för Liberalerna, nämligen minskad
            brottslighet och ökad trygghet med bibehållen integritet för människor
            som faktiskt har rätt att leva i frihet i detta underbara land.
          </note>
          <note>
            Fru talman! Jag yrkar bifall till utskottets förslag i betänkandet.
          </note>
          <note>
            (Applåder)
          </note>
          <note type="speaker">
            Anf. 75 LINDA WESTERLUND SNECKER (V) replik:
          </note>
          <note>
            Fru talman! Johan Pehrson börjar som vanligt väldigt brett i
            något slags förvirrad anekdot om signalspaning, som vi redan har
            debatterat och lagstiftat om.
          </note>
          <note>
            Du går över till Kinas sociala kreditvärderingssystem i någon
            väldigt konstig harang, som vi definitivt inte kommer att lagstifta
            om i Sveriges riksdag. Du pratar väldigt lite om hemlig dataavläsning,
            som faktiskt är det vi ska debattera just i dag, och vi ska trycka
            på våra knappar för att få igenom det. Det finns liksom inget
            parti som är så himla fladdrigt i sin rättspolitik som Liberalerna.
            Det kanske också gör att ni är ett av de partier som har minst
            väljarstöd. Det vete tusan vad ni tycker i olika frågor.
          </note>
          <note>
            Jag vill ställa frågor till Johan Pehrson: Vad tycker Liberalerna
            om den hemliga dataavläsningen och om de trojaner, det dataprogram,
            som ska installeras som virus i det fria och öppna samhälle som
            du gärna hänvisar till, vilket du även gjorde i dag? I människors
            fria och öppna telefoner ska staten kunna gå in och installera
            trojaner. Varifrån ska dessa trojaner komma? Är det staten som
            ska utveckla trojanerna, eller är det it-företag? Om det är it-företag
            undrar jag: På vilket sätt ska it-företagen arbeta när det gäller
            läckor, som polisen kan använda för att installera trojaner? Ska
            de motverkas, eller ska de förbli öppna?
          </note>
          <note>
            Det är ett ganska stort säkerhetshot om man anser att det är
            företag som ska ”lajja omkring”, som Johan Pehrson säkert skulle
            ha uttryckt det, i människors mobiltelefoner. Men jag skulle faktiskt
            vilja höra dig prata om det lagförslag som vi debatterar i dag.
          </note>
          <note type="speaker">
            Anf. 76 TREDJE VICE TALMANNEN:
          </note>
          <note>
            Jag vill påminna om att samtliga ledamöter talar via talmannen
            och inte direkt till någon annan i kammaren.
          </note>
          <note type="speaker">
            Anf. 77 JOHAN PEHRSON (L) replik:
          </note>
          <note>
            Fru talman! Då ska vi ”lajja på” lite med Linda Westerlund Snecker.
            Ja, vi tycker att det här uppfyller de krav som ställs på behov
            och ändamål, och det har en bra proportionalitet. Vi tycker inte
            att det ska vara någon större skillnad om en människa beställer
            ett mord analogt genom att ringa med en mobiltelefon eller om
            en människa beställer ett mord genom att skicka ett meddelande
            på Whatsapp. Vi tycker att båda morden är lika allvarliga. Kommunikationen
            ska avlyssnas helst för att man ska kunna avvärja brott men också
            för att man ska kunna klara upp brott. Det är väldigt enkelt.
          </note>
          <note>
            Sedan förstår jag att Linda Westerlund Snecker gärna vill se
            att det är statliga fabriker som ska tillverka detta, men jag
            kan försäkra Linda Westerlund Snecker och Vänsterpartiet att det
            finns en marknad för säkerhetsutrustning som den svenska staten
            använder. Det gäller dels polisen, dels vår försvarsmakt som ska
            skydda oss från tydliga yttre hot. Det finns en industri som tillverkar
            dessa produkter. Poängen med detta är att vi ska kunna knäcka
            den grova brottsligheten.
          </note>
          <note>
            Själva åtgärden kommer att prövas i en rad olika rättssäkerhetsgarantiinstanser.
            Det ska vara åklagare. Det ska kunna prövas i domstol. Det kommer
            att göras en skrivelse. Detta kommer att fortsätta att skickas
            till riksdagen, och vi kommer att debattera det här.
          </note>
          <note>
            Min poäng är att det är balanserat. Min poäng med inledningen
            var att Vänsterpartiet har sagt nej till FRA. Ni har sagt nej
            till signalspaning. Ni har faktiskt sagt nej till allting för
            att det riskerar att kränka integritet. Det var min poäng. Men
            jag kan också konstatera att det finns andra som vill gå betydligt
            längre, som säger sig vilja ge ännu mer resurser och möjligheter
            för polisen just nu. Vi från Liberalerna säger att vi tycker att
            det här är balanserat. Det kan inte vara jättesvårt att ta till
            sig en sådan mittenståndpunkt, men i Ytterkantssverige är det
            väl så.
          </note>
          <note type="speaker">
            Anf. 78 LINDA WESTERLUND SNECKER (V) replik:
          </note>
          <note>
            Fru talman! Det är intressant att det fortfarande inte går att
            få ett seriöst svar från Liberalerna över huvud taget när det
            kommer till lite mer komplicerade frågor. Hur ska den fria människan
            kunna värna sin integritet i ett öppet samhälle?
          </note>
          <note>
            Fru talman! Johan Pehrson börjar prata och raljera om statliga
            fabriker. Det är inte seriöst att debattera på det sättet. Det
            är en oerhört stor skillnad mellan olika tvångsmedel. Det är en
            enorm skillnad att installera statliga trojaner i mobiltelefoner
            för att i realtid kunna se all kommunikation som sker, jämfört
            med andra tvångsmedel. Det här är mycket mer ingripande. Så har
            vi inte haft det i Sverige tidigare. Då raljerar Liberalerna och
            Johan Pehrson om att det ska vara statliga fabriker som tillverkar
            trojaner. Det är bara för att Johan Pehrson inte kan svara på
            hur det här faktiskt ska gå till, precis som regeringen inte kan
            svara på hur detta tvångsmedel faktiskt ska kunna användas av
            polis och Säpo.
          </note>
          <note>
            Jag tycker att det är sorgligt. Jag tycker att det är oseriöst
            när vi lagstiftar om en så här ingripande sak. Det handlar om
            den fria människans rätt att inte behöva ha staten som övervakare.
          </note>
          <note>
            Hur kan man som ett liberalt parti å ena sidan raljera över att
            Vänsterpartiet vill ha övervakning överallt eller säger nej till
            övervakning överallt och å andra sidan inte ha någon som helst
            tanke på att människor har rätt att inte bli bevakade av en stark
            stat? Det är oerhört viktigt att vi ständigt värnar den personliga
            integriteten. Det har Liberalerna totalt tappat bort i sin iver
            att verka handlingskraftiga.
          </note>
          <note type="speaker">
            Anf. 79 JOHAN PEHRSON (L) replik:
          </note>
          <note>
            Fru talman! Jag förstår men kan ändå beklaga att Linda Westerlund
            Snecker inte gärna vill se den historiska kopplingen. I Vänsterpartiet
            är man kanske inte så glad över sin historia. Men ni vägrar se
            att ni har sagt nej till alla åtgärder som vi hittills har haft
            på bordet.
          </note>
          <note>
            Jag vill bara återkomma till att detta är ett sätt att vara teknikneutral
            när människor kommunicerar till exempel via sina telefoner eller
            via sina datorer. Det finns rättssäkerhetsgarantier – de är återgivna
            i vårt betänk ­ ande och i propositionen. Tanken är att detta
            ska användas vid misstanke om mycket grov brottslighet.
          </note>
          <note>
            Det kommer att vara åklagarbeslut. Det kommer att vara domstolsbeslut.
            Det kommer att granskas av Säkerhets- och integritetsskyddsnämnden.
            Det kommer rapporter hit till riksdagen. Detta är ett sätt att
            jämna ut spelplanen lite för att se till att människor kan leva
            i frihet och trygghet. Det finns nämligen för många människor
            i dag som ägnar sig åt grova brott och som har som affärsidé att
            förstöra livet för andra. De människorna vill Linda Westerlund
            Snecker och Vänsterpartiet i praktiken skydda.
          </note>
          <note type="speaker">
            Anf. 80 RASMUS LING (MP):
          </note>
          <note>
            Fru talman! Att införa hemlig dataavläsning är att införa ett
            nytt tvångsmedel. Syftet är att polisen ska kunna lösa grova brott
            liksom att förhindra att de sker. Det här är en av de åtgärder
            som såväl rikspolischefen som Säpochefen har understrukit behovet
            av mest tydligt, och det är också något som tidigare har överenskommits
            mellan flera av riksdagens partier.
          </note>
          <note>
            Vi lever inte i en polisstat, turligt nog. Att polisen önskar
            något innebär inte att vi som lagstiftare ska gå dem till mötes
            utan vidare. Men vi har en skyldighet att lyssna, vara lyhörda
            och värdera både behovet och hur en utformning i så fall kan se
            ut.
          </note>
          <note>
            Tvångsmedel är till sin natur integritetskränkande, och det här
            blir ett nytt tvångsmedel. Vi har sedan länge i Sverige och andra
            länder haft tvångsmedel som husrannsakan, visitering, telefonavlyssning
            och buggning. Det här är nödvändiga verktyg. Inte när det gäller
            alla brott – långt ifrån. Men de måste finnas för de grövre, under
            ett strikt regelverk och under kontroll och tillsyn.
          </note>
          <note>
            Det är värt att nämna att tvångsmedel är integritetskränkande,
            men att bli utsatt för brott är det också.
          </note>
          <note>
            Fru talman! Det är oerhört viktigt att det finns en strikt kontroll
            kring hur tvångsmedlen används. I det här fallet krävs domstolsbeslut
            för att hemlig dataavläsning ska få användas, precis som för flera
            av de andra tvångsmedlen. Det här kommer också att följas upp
            årligen i regeringens skrivelse, som vi kommer att behandla i
            riksdagen. Det ska vara en tillsyn av Säkerhets- och integritetsskyddsnämnden.
          </note>
          <note>
            Lagstiftningen gäller under fem år. Det kommer att finnas all
            anledning att utvärdera den seriöst och följa upp hur det här
            sker, vilka effekter det får både för brottsbekämpningen och ur
            andra aspekter liksom hur användbart det är innan detta behandlas
            nästa gång.
          </note>
          <note>
            Fru talman! I dag lever vi i stor utsträckning våra liv digitalt.
            Många ägnar sig åt sina mobilskärmar, sin padda eller sin dator
            fyra fem timmar om dagen, ibland mer, även om många önskar att
            det vore mindre. Man har sitt liv och sin kommunikation digitalt
            på ett helt annat sätt än för tio femton år sedan. Det här är
            en otroligt stor förändring, och det har fått konsekvenser på
            alla områden, så också när det gäller brottslighet och brottsbekämpning.
          </note>
          <note>
            När det tidigare var mer framkomligt med telefonavlyssning eller
            husrannsakan är det i dag mindre som framkommer där och mer som
            finns digitalt på telefonen. Det är också bakgrunden till att
            det här har tagits fram: Verkligheten har förändrats. Det har
            skett en utveckling.
          </note>
          <note>
            Fru talman! Det här är förhoppningsvis någonting som kan bidra
            till att liv räddas och att grov kriminalitet minskar. Det är
            någonting som jag och Miljöpartiet ställer oss bakom och ska rösta
            ja till här i kammaren om några timmar.
          </note>
          <note>
            Jag yrkar bifall till utskottets förslag i betänkandet.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 16 .)
          </note>
          <note>
            § 12 Riksrevisionens rapport om jämställd sjukfrånvaro
          </note>
          <note>
            Socialförsäkringsutskottets betänkande 2019/20:SfU13
          </note>
          <note>
            Riksrevisionens rapport om jämställd sjukfrånvaro (skr. 2019/20:50)
          </note>
          <note>
            föredrogs.
          </note>
          <note type="speaker">
            Anf. 81 EMILIA TÖYRÄ (S):
          </note>
          <note>
            Fru talman! I dag samlas socialförsäkringsutskottet här i kammaren
            för att debattera SfU13 Riksrevisionens rapport om jämställd sjukfrånvaro
            .
          </note>
          <note>
            Riksrevisionen har granskat sjukskrivningen av 60 000 individer
            i Skåne län som uppsökte läkare mellan 2010 och 2016 och som då
            diagnostiserades med antingen lindrig eller medelsvår psykisk
            ohälsa eller smärtproblematik. När det gäller smärtproblematiken
            kunde man inte se någon direkt skillnad mellan könen, medan det
            var en tydlig skillnad på hur bedömningen var av personerna med
            psykisk ohälsa.
          </note>
          <note>
            Precis som Riksrevisionen slår fast är det svårt att göra en
            bedömning av den faktiska psykiska ohälsan, eftersom den utgår
            ifrån självskattning. Det som däremot uppmärksammas i rapporten
            är att kvinnor som upplever lindrig eller medelsvår psykisk ohälsa
            sjukskrivs upp till 30 procent mer än män med samma självskattning.
          </note>
          <note>
            Generellt är sjukfrånvaron större bland kvinnor än bland män,
            och man kan se en mängd olika skäl till det. Bland oss här i kammaren
            finns nog en mängd olika uppfattningar baserat på våra olika ideologier.
            Men det man kan se i forskningen är att det handlar om en ojämställd
            arbetsmarknad. Ett annat skäl är det obetalda arbetet som bidrar
            till det som brukar kallas för dubbelarbete, det vill säga man
            jobbar inte bara betalt på arbetet, utan man fortsätter när man
            kommer hem. Det är framför allt kvinnor som tar ett större ansvar
            för hemmet och barnen när de lever i en relation med en man.
          </note>
          <note>
            Fru talman! Riksrevisionen rekommenderar regeringen att tillsätta
            en utredning för att komma till rätta med de oskäliga skillnaderna
            i sjukfrånvaro, vilket redan har gjorts. I utredningen Finansiell
            samordning mellan hälso- och sjukvård och sjukförsäkring föreslås
            bland annat att man ska höja kvaliteten i det försäkringsmedicinska
            arbetet och påverka sjukfrånvaron i positiv riktning. Betänkandet
            bereds just nu i Regeringskansliet, och därför ser vi ingen anledning
            att tillsätta ytterligare en utredning som troligtvis får fram
            ungefär samma rekommendationer.
          </note>
          <note>
            Dessutom har regleringsbreven till Försäkringskassan tagit sin
            utgångspunkt i det vi i dag diskuterar. Jag menar att det är dumt
            att behandla symtomen när det handlar om sjukdomsproblematik.
            Man borde i stället behandla själva sjukdomen, det vill säga det
            ojämställda samhället. Jag tycker också att det är onödigt att
            beställa fler utredningar när jobbet redan är gjort. Dubbelarbete
            är som sagt var sällan bra.
          </note>
          <note>
            Mot bakgrund av svårigheterna att bedöma arbetsförmåga är det
            enligt Socialdemokraternas uppfattning svårt att dra en skarp
            gräns mellan osakliga och sakliga skillnader i läkarnas bedömning
            av patientens behov av sjukskrivning. Svårigheterna att fastställa
            arbetsförmåga är särskilt tydliga vid psykisk ohälsa.
          </note>
          <note>
            Vi delar regeringens uppfattning att osäkerheten i bedömningen
            av arbetsförmåga behöver minska, detta oavsett om skillnaderna
            i sjukfrånvaro mellan män och kvinnor ska betecknas som osakliga
            eller sakliga. Riks ­ revisionens granskning utgör här ett välkommet
            kunskapsbidrag. En minskad osäkerhet i arbetsförmågebedömningen
            uppnås bäst genom de åtgärder som redovisas i regeringens skrivelse.
          </note>
          <note>
            Regeringen fortsätter även sitt arbete för jämlika levnadsvillkor
            för kvinnor och män och för en jämställd sjukfrånvaro, precis
            som jag tidigare har anfört.
          </note>
          <note>
            Därmed, fru talman, yrkar jag bifall till vår reservation och
            avslag på utskottets ställningstagande under punkt 1.
          </note>
          <note>
            (Applåder)
          </note>
          <note type="speaker">
            Anf. 82 JULIA KRONLID (SD):
          </note>
          <note>
            Fru talman! Vi debatterar i dag Riksrevisionens rapport om jämställd
            sjukfrånvaro och SfU13. Jag vill börja med att yrka bifall till
            utskottets förslag till tillkännagivande under punkt 1 och vår
            reservation 2 under punkt 2.
          </note>
          <note>
            Riksrevisionen har som sagt genomfört en granskning och tittat
            på om det finns osakliga skillnader mellan män och kvinnor i läkarens
            bedömning av patientens behov av sjukskrivning. Granskningen visar
            att skillnade r n a förefaller vara delvis osakligt grundad e
            när det gäller just lindrig eller medelsvår psykisk ohälsa.
          </note>
          <note>
            Det kan självklart vara svårt att avgöra huruvida skillnaderna
            är sakliga eller osakliga, och jag håller med regeringen om att
            det kan vara svårt att dra en skarp gräns mellan vad som är sakliga
            och osakliga skillnader . Alldeles oavsett anser jag dock att
            de skillnader mellan mäns och kvinnors sjukskrivningar som finns
            är ett problem som behöver utredas och tas tag i – ur båda perspektiven.
            Det ena behöver inte utesluta det andra.
          </note>
          <note>
            Därför anser vi i Sverigedemokraterna att man i enlighet med
            Riksrevisionens förslag ska utreda de osakliga skillnader som
            granskningen visar på, vilket ingår i det tillkännagivande som
            föreslås i utskottets betänkande. Men, fru talman, vi anser också
            att man ska gå till botten med frågan och utreda vad som kan vara
            de grundläggande orsakerna till att så många kvinnor i dag drabbas
            av just psykisk ohälsa och i många fall utbrändhet. Visst finns
            det forskning som pekar på olika saker, men vi tycker att man
            måste utreda frågan närmare.
          </note>
          <note>
            Oavsett sjukskrivning eller inte är detta nämligen ett allvarligt
            problem i Sverige i dag – inte bara psykisk ohälsa generellt utan
            också att det är så många kvinnor som drabbas av just psykisk
            ohälsa. I yrkesverksamma åldrar och bland äldre är det fler kvinnor
            än män som drabbas av psykisk ohälsa, vilket är oroande i sig.
            Riksrevisionens rapport visar dessutom att skillnaderna i sjukfrånvaro
            mellan män och kvinnor har vuxit stadigt sedan 1980-talets första
            hälft fram till i dag. Kvinnor är sjukskrivna i nästan dubbelt
            så stor utsträckning som män, och psykisk ohälsa står för över
            hälften av alla sjukskrivningar i Sverige i dag.
          </note>
          <note>
            Detta är en skrämmande utveckling, och det är ännu mer skrämmande
            att denna negativa utveckling har kunnat ske utan att frågan –
            i alla fall tycker jag det – har utretts grundligt och tagits
            på allvar. Jag ser nämligen den stora psykiska ohälsan och sjukskrivningarna
            delvis som ett symtom på att något verkligen inte står rätt till
            i dagens samhälle, fru talman. Det är många som inte mår bra,
            och det är ett synnerligen allvarligt jämställdhetsproblem som
            den så kallade feministiska regeringen borde ta på mycket större
            allvar.
          </note>
          <note>
            Jag tycker att det är sorgligt att utskottet inte kunde enas
            kring ett tydligt tillkännagivande om att även utreda de bakomliggande
            orsakerna till de skillnader som i dag finns mellan kvinnors och
            mäns psykiska ohälsa och därmed skillnader i sjukskrivning.
          </note>
          <note>
            Regeringen framhåller en rad olika förklaringar till att det
            kan vara som det är i dag, med dessa stora skillnader. Bland annat
            framhåller man att arbetsmarknaden är könssegregerad, vilket innebär
            kvinnor och män möter olika arbetsförhållanden. Ja, absolut –
            visst påverkar dåliga arbetsförhållanden. Det är någonting vi
            tar upp i vår följdmotion, och det är ju bra att regeringen erkänner
            sina egna fatala misslyckanden.
          </note>
          <note>
            Arbetsmarknaden är nämligen segregerad på så sätt att många kvinnor
            har valt att arbeta inom kontaktyrken, som ofta ligger inom offentlig
            sektor. Då har de i dag oturen att ha ansvarslösa socialdemokratiska
            politiker som högsta ansvariga för sina arbetsförhållanden. Vi
            ser en alltför stor arbetsbörda inom vård och omsorg, kombinerat
            med små möjligheter till att göra karriär, dålig löneutveckling,
            liten möjlighet att påverka arbetstider med mera. Det kan vara
            faktorer som påverkar, och dessa allvarliga brister i arbetsförhållanden
            måste åtgärdas skyndsamt.
          </note>
          <note>
            Enligt mycket av den forskning som har gjorts och som diverse
            rapporter har visat är den allra viktigaste enskilda åtgärden
            för att minska sjukfrånvaron tidiga förebyggande åtgärder. Det
            är också någonting vi föreslår i vår reservation. För att kunna
            vidta förebyggande åtgärder behöver kommuner och regioner få ökade
            resurser. Det gäller även Arbetsmiljöverket, men regeringen har
            inte gett Arbetsmiljöverket de resurser man efterfrågar för att
            kunna göra detta arbete. Regioner och kommuner går i dag på knäna
            på grund av den här regeringens ansvarslösa politik.
          </note>
          <note>
            Fru talman! Kunskapen om arbetssituationens påverkan motsäger
            dock inte behovet av att i ett bredare perspektiv grundligt utreda
            frågan varför så många kvinnor i dag drabbas av psykisk ohälsa
            och utbrändhet. Som regeringen påpekar kan det även ha att göra
            med kombinationen av arbete och familjeförhållanden, där kvinnor
            får dra ett extra stort lass. Att både axla ansvaret för ett tungt
            kontaktyrke och ta ett stort ansvar för hus och hem kan som jag
            ser det absolut vara en orsak till utbrändhet, men i stället för
            att spekulera kring detta och vilka möjliga åtgärder som behövs
            anser vi att en grundlig utredning behöver göras.
          </note>
          <note>
            Regeringen verkar tro att ytterligare kvotering i föräldraförsäkringen
            skulle vara den ultimata lösningen för att råda bot på kvinnors
            utbrändhet. Men oavsett vad man anser om föräldraförsäkringen
            och oavsett vem av föräldrarna som är hemma utgör ju föräldraledigheten
            en mycket begränsad tid under småbarnsåren – det är kanske bara
            under barnets första levnadsår som man har den möjligheten. De
            verkliga utmaningarna kommer ju när livspusslet med barn, jobb
            och familj ska gå ihop. Tro mig, jag har tre små barn och sitter
            i riksdagen; jag vet hur svårt livspusslet kan vara ibland.
          </note>
          <note>
            Därför menar vi att det behövs en förutsättningslös utredning
            om orsaker för att hitta lösningar och åtgärder som kan göra att
            målet om en förbättrad psykisk hälsa för både män och kvinnor
            nås. Det gäller både dem som jobbar inom privat sektor och dem
            som jobbar inom offentlig sektor och oavsett om man har barn eller
            inte. Jag kan inte förstå varför regering ­ en ska vara så motsträvig
            till en sådan utredning.
          </note>
          <note>
            Med detta sagt anser jag, som jag tidigare framfört, att även
            om man tittar på de bakomliggande orsakerna och förebyggande åtgärder
            gällande arbetsmarknad och familjeförhållanden ska den som drabbas
            av psykisk ohälsa – eller fysisk ohälsa, för den delen – bedömas
            och bemötas likvärdigt i kontakten med läkare, Försäkringskassan
            eller Arbetsförmedlingen. Man ska bedömas likvärdigt oavsett om
            man är man eller kvinna, och man ska bemötas på ett rättssäkert
            sätt.
          </note>
          <note>
            Därför ställer vi oss bakom det som utskottet, i linje med det
            Riksrevisionen framför, anför om att regeringen bör dels ge Försäkringskassan
            i uppdrag att följa upp läkarintygsskrivande, dels tillsätta en
            utredning i syfte att motverka osakliga könsskillnader i sjukfrånvaro
            och sjukskrivningar. I utredningen bör det även ingå att utreda
            läkarens kunskaper om hur arbetssituationen kan förbättras, för
            att minska osäkerheten i bedömningarna. Det är nämligen just vid
            psykisk ohälsa som det är svårt med de här bedömningarna.
          </note>
          <note>
            Inget hindrar regeringen att även utreda frågan i ett bredare
            perspektiv. Jag vill också instämma i det som Centerpartiet har
            framfört i sin motion, nämligen att vi faktiskt behöver utreda
            hela sjukförsäkringen grundligt.
          </note>
          <note>
            Ett mål som alla borde vara överens om här i dag är att den psykiska
            och fysiska hälsan måste förbättras. Framför allt den psykiska
            ohälsan är särskilt oroande, och där måste det bli mer jämlikt
            mellan män och kvinnor – och därmed också jämlikt vad gäller sjukskrivningar.
            För att uppnå det målet behöver vi ta reda på hur vi bäst når
            dit.
          </note>
          <note type="speaker">
            Anf. 83 SOLVEIG ZANDER (C):
          </note>
          <note>
            Fru talman! Det är en viktig rapport från Riksrevisionen som
            vi nu hanterar. I rapporten om jämställd sjukfrånvaro belyser
            Riksrevisionen nämligen på ett mycket tydligt sätt att sjukfrånvaron
            är orättvis – och att det finns brister i kunskapen om varför
            sjukfrånvaron är ojämställd.
          </note>
          <note>
            Rapporten visar också att det finns belägg för resultaten i rapporter
            från till exempel Inspektionen för socialförsäkringen, som vid
            flera tillfällen har pekat på samma sak. Det har även uppmärksammats
            långt tidigare av Statens beredning för medicinsk och social utvärdering,
            det sociala råd som hade regeringens uppdrag under alliansregeringens
            tid. Man agerade rådgivare i hälso- och sjukvårdsfrågor och i
            sociala frågor, och även där framkom vikten av att jobba vidare
            med dessa frågor.
          </note>
          <note>
            Trots alla rapporter och utredningar under årens lopp har det
            dock inte skett några stora förändringar. Det är helt enkelt inte
            viktigt. Regeringen säger också i dag att man inte behöver göra
            något mer utifrån Riksrevisio ­ nens rapport, vilket jag och Centerpartiet
            menar är otroligt. Av det skälet, fru talman, yrkar jag bifall
            till förslaget om tillkännagivandet. Jag uppskattar att det har
            blivit en majoritet för detta, så att regeringen verkligen måste
            jobba vidare med de tre viktigaste punkterna som Riksrevisionen
            pekar på.
          </note>
          <note>
            Regeringen anser alltså inte att det behöver göras mer åt saken
            och pekar i stället på vad man tidigare har gjort eller på vad
            man önskar göra men inte gör, vilket innebär att man inte har
            gått till botten med problemet helt och hållet.
          </note>
          <note>
            De som drabbas allra mest är kvinnor. De är sjukskrivna mer,
            och de ges inte möjlighet till rehabilitering. Hur kan man anse
            att man har gjort tillräckligt när man har läst Riksrevisionens
            rapport? För mig, som är centerkvinna och centerpartist, är detta
            inte försvarbart.
          </note>
          <note>
            Fru talman! Jag och Centerpartiet menar att hela sjukskrivningsprocessen
            behöver förändras.
          </note>
          <note>
            Försäkringskassans roll som samordnare förpliktar inte över huvud
            taget.
          </note>
          <note>
            Arbetsgivarens roll i rehabiliteringen är omöjlig, då läkarintygen
            är bristfälliga. Arbetsgivaren får inte veta sjukdomsorsaken och
            kommer med andra ord inte att kunna agera och medverka.
          </note>
          <note>
            Vården, med den sjukskrivande läkaren, har verkligen en nyckelroll
            i detta sammanhang. Men kunskaperna om den sjukskrivnes arbetssituation
            och arbetsförhållanden är inte tillräckliga från läkarnas sida
            när de ska skriva läkarintygen, vilket också Riksrevisionen pekar
            på.
          </note>
          <note>
            Någon av de inblandade parterna behöver få ett huvudansvar för
            att agera rätt i processen vad gäller i vilken ordning man behöver
            vidta olika åtgärder och medverka i sjukskrivningsprocessen.
          </note>
          <note>
            I enlighet med Riksrevisionens rapport, fru talman, ska Försäkringskassan
            ges ett uppdrag att följa upp läkarintygsskrivandet för män och
            kvinnor. Det är bra, för då upptäcker man ännu tydligare och ännu
            lättare de könsskillnader som förekommer.
          </note>
          <note>
            För att läkaren ska få bättre kunskaper och möjligheter att bedöma
            en persons arbetsförmåga behöver läkaren medarbetare. Då behövs
            till exempel fysioterapeuter, som det heter nu för tiden, arbetsterapeuter
            och psykiatrer eller kuratorer som involveras i arbetsförmågebedömningen.
          </note>
          <note>
            En kontakt med arbetsplatsen är nödvändig, och detta måste ske
            på ett mycket tidigt stadium. Det betyder att man kan öka kvaliteten
            och enhetligheten i läkarintygen. Man kan också öka de försäkringsmedicinska
            kunskaperna, som verkligen behövs i dessa sammanhang.
          </note>
          <note>
            En tidig kontakt med arbetsplatsen innebär att arbetsgivaren
            kan agera snabbt. Tidiga insatser är viktiga i alla sjukskrivningsprocesser,
            och om detta inte fungerar tar det mycket längre tid att kunna
            återgå till arbete. Tidiga insatser är A och O.
          </note>
          <note>
            Försäkringskassan begär i dag ytterst sällan kompletteringar
            till läkarintyget, vilket också framgår av Riksrevisionens rapport.
            Om vården – den sjukskrivande läkaren – tillsammans med arbetsgivaren
            och den sjukskrivne får ett tydligt första ansvar i processen
            kommer naturligtvis också Försäkringskassans bedömning att bli
            lättare, och man behöver inte vänta för länge med att ta itu med
            ärendet.
          </note>
          <note>
            I dag är det oförklarligt. Den sjukskrivne får, trots läkarintyg,
            avslag från Försäkringskassan, och det vanligaste är att det sker
            på den 180:e dagen. Det får inte förekomma om man inte tidigare
            har haft mycket tydliga läkarintyg som beskriver detta och visar
            på vad arbetsgivaren har gjort för att samverka med den sjukskrivne
            och vården.
          </note>
          <note>
            Med en annan, mycket tydligare, process i sjukskrivningssammanhang
            skulle fler behandlas lika och kunskapen om den ojämställda sjukfrånvaron
            förbättras, vilket är nödvändigt.
          </note>
          <note>
            Med detta, fru talman, yrkar jag bifall till utskottets förslag
            om tillkännagivande. Jag yrkar inte bifall till mina motioner,
            då de i allra högsta grad har blivit tillgodosedda.
          </note>
          <note type="speaker">
            Anf. 84 IDA GABRIELSSON (V):
          </note>
          <note>
            Fru talman! Riksrevisionen menar att det finns skillnader i bedömning
            ­ ar i sjukskrivningsprocessen rörande kön och psykisk ohälsa
            och att dessa skillnader är oskäliga. Detta, menar Vänsterpartiet,
            är en alltför smal ingång att tillkännage för regeringen att utreda.
            Människor är komplexa och passar inte in i dagens stelbenta system.
            Det är det – systemet – som är problemet.
          </note>
          <note>
            Kvinnors arbetsliv – och även deras hemsituation – ser annorlunda
            ut än mäns. Man får olika rätt till sjukvård beroende på kön.
            Män har svårare att berätta om sina känslor och begraver sig oftare
            i jobb, medan kvinnor har det stora ansvaret för hemarbetet. Psykisk
            ohälsa är ett av de områden där systemets brister syns allra tydligast
            när det gäller bedömning av människors arbetsförmåga och hjälp
            till rehabilitering.
          </note>
          <note>
            Fru talman! Inspektionen för socialförsäkringen, ISF, presenterade
            under 2018 flera rapporter om sjukpenningen, Försäkringskassans
            handläggning och regeringens styrning av myndigheten. Rapporterna
            visar tydligt att allt fler får avslag på sin ansökan om sjukpenning.
            Detta är ett direkt resultat av regeringens styrning.
          </note>
          <note>
            Regeringen satte 2016, i regleringsbrevet för Försäkringskassan,
            målet att sjukpenningtalet skulle uppgå till högst nio dagar per
            år vid utgången av 2020. Enligt ISF har detta mål inneburit att
            Försäkringskassan fokuserar alltmer på mätbara produktionsmål
            och att tillämpningen är mer restriktiv i dag än tidigare. Utgångspunkten
            är att den försäkrades tid i systemet ska vara så kort som möjligt.
            Effekten har dock blivit att personer i behov av sjukpenning drabbas
            hårdare än tidigare, och man har inte kommit åt roten till problemet
            gällande sjukskrivningar.
          </note>
          <note>
            Regeringen har nu i Försäkringskassans regleringsbrev för 2019
            tagit bort målet för sjukpenningtalet. Nu ska myndigheten i stället
            styras med målet att frånvaron från arbete på grund av sjukdom
            ska ligga på en långsiktigt låg och stabil nivå, vilket också
            är det mål riksdagen fastslagit på berört utgiftsområde.
          </note>
          <note>
            Fru talman! Avslagen slår hårt mot människors privatekonomi,
            och deras möjligheter att försörja sig själva begränsas kraftigt.
            De som drabbas av sjukdom mår ännu sämre och blir ännu sjukare
            när de blir misstrodda och inte får det stöd de förtjänar.
          </note>
          <note>
            Höga sjukskrivningstal kommer aldrig att åtgärdas genom att människor
            hamnar i fattigdom – tvärtom. Anna, som tidigare jobbat i förskolan,
            skriver att hon blev sjukare i kampen med Försäkringskassan.
          </note>
          <note>
            Försäkringskassan ska styras till att jobba med rehabilitering,
            men beslut om sjukskrivning bör under inga omständigheter vägledas
            av utgiftsområdets mål. Att säkerställa att ohälsan, stressen
            och frånvaron från arbete på grund av sjukdom ska ligga på en
            långsiktigt stabil och låg nivå är snarare en uppgift för arbetsmarknadspolitiken,
            arbetsmarknadens parter och sjukvården – det är inget vi kan trolla
            fram genom sjukförsäkringen.
          </note>
          <note>
            Fru talman! De växande klyftorna beror på politiska val. Aldrig
            förr har så få beviljats sjukersättning som förra året, visar
            nya siffror från Försäkringskassan. 5 478 personer fick sjukersättning
            förra året, vilket är 56 färre än föregående år. Det är den lägsta
            siffran sedan sjukersättningen, som den ser ut i dag, infördes
            2003. År 2007 beviljades 41 000 personer sjukersättning för första
            gången. Avgiften för ersättningssystemet har legat på ungefär
            samma nivå hela tiden, men utbetalningarna har minskat med över
            100 miljarder.
          </note>
          <note>
            Det är vi löntagare som betalar sjukförsäkringen via de sociala
            avgifterna, som är en del av vårt löneutrymme. Men pengarna går
            inte längre till ersättningssystemet utan till skattesänkningar.
            Störst nedskärning har gjorts på just långvarigt sjuka. Där har
            utbetalningarna till och med halverats, från 87 till 43 miljarder.
            Tala om förnedringsrån!
          </note>
          <note>
            Fru talman! Det har gått tolv år sedan den borgerliga regeringen
            förstörde sjukförsäkringen. Socialdemokraterna och Miljöpartiet
            har under sina fem år vid makten struntat i att laga den. I stället
            för att försöka bekämpa sjukdomsfallen har de pressat ned sjukskrivningarna.
            Att du som är sjuk ska bli frisk är inte viktigt. Du ska bara
            inte få din sjukpenning eller sjukersättning.
          </note>
          <note>
            Vänsterpartiet vill reparera sjukförsäkringen. Vi behöver en
            sjukförsäkring som ger trygghet i stället för tidsgränser som
            straffar den enskilde. Vi behöver ett regelverk som placerar en
            större del av ansvaret hos Försäkringskassan och arbetsgivaren
            – de som har verkliga möjligheter att påverka situationen. Vi
            behöver ta bort rehabiliteringskedjan med dess stelbenta tidsgränser.
            Ge läkarintygen större betydelse, och gör om kraven för att få
            sjuk- och aktivitetsersättning!
          </note>
          <note>
            Fru talman! Sjukförsäkringsminister Ardalan Shekarabi har pratat
            om att han ska göra förändringar 2022. Så mycket tid behövs inte.
            Så länge kan vi inte vänta. Genomför de ändringarna nu, så kan
            vi gå vidare med ytterligare förändringar sedan !
          </note>
          <note>
            Därför känns det extra orimligt att de borgerliga partierna och
            Sverigedemokraterna föreslår att vi ska låta regeringen utreda
            oskäliga skillnader mellan könen. Det känns futtigt i sammanhanget.
            Regeringen har inte tid att utreda saken längre, särskilt inte
            på den här nivån. Det som nu i stället behövs är att regeringen
            agerar. Om nämnda partier ansåg detsamma borde de i stället kräva
            en förändring som ger fler rätt till ersättning, för det som är
            oskäligt i dag är att människor inte beviljas ersättning trots
            att de är sjuka.
          </note>
          <note>
            För Vänsterpartiet är det sjukdomarna, utbrändheten och stressen
            som är problemet, inte sjukskrivningarna i sig. När övriga partier
            vill pressa ned sjuktalen vill vi förbättra människors hälsa så
            att de inte behöver sjukskrivas.
          </note>
          <note>
            Jag vill yrka bifall till reservation 1 under punkt 1.
          </note>
          <note type="speaker">
            Anf. 85 SOLVEIG ZANDER (C) replik:
          </note>
          <note>
            Fru talman! Vänsterpartiet har aldrig varit för rehabiliteringskedjan.
            Det är jag väl medveten om. Men den infördes med intentionen att
            vara väldigt bra när det gällde att ge den sjukskrivna hjälp och
            stöd fort i sjukskrivningsprocessen. Detta har nu den nuvarande
            regeringen förändrat och försämrat. Det skulle ha varit mycket
            bättre om de hade medverkat till att följa rehabiliteringskedjan,
            för den innebar att den sjukskrivna under den första sjukskrivningen
            skulle få stöd och hjälp inom 30 dagar. Efter 180 dagar skulle
            man ha sett över möjligheten för den sjukskrivna personen att
            arbeta på sin arbetsplats men med andra uppgifter, och efter ett
            år skulle man verkligen se om sjukskrivning var det som hjälpte
            personen eller inte. Om det hjälpte personen att få vara sjukskriven
            längre, det vill säga att man sedan skulle kunna återgå till sitt
            jobb, skulle man få vara det.
          </note>
          <note>
            Detta var tydliga riktlinjer för att alla i processen skulle
            veta när man skulle hantera ärendet och hur man skulle hjälpa
            en person att komma tillbaka till sitt arbete eller till ett annat
            arbete.
          </note>
          <note>
            Varför tycker Vänsterpartiet att tydliga riktlinjer för hur sjukskrivningsprocessen
            ska hanteras är dåligt?
          </note>
          <note type="speaker">
            Anf. 86 IDA GABRIELSSON (V) replik:
          </note>
          <note>
            Fru talman! Tack, Solveig Zander, för din fundering!
          </note>
          <note>
            Vänsterpartiet anser absolut inte att vi inte ska ha en tydlig
            styrning av Försäkringskassan. Men trots att få lagändringar har
            skett, och trots att det inte finns någon som har gått in, pekat
            med hela handen och sagt att nu ska vi göra på det här sättet,
            har det skett en stor förändring bara på något år. Det beror på
            att den politiska makten har gjort om direktiven till Försäkringskassan.
          </note>
          <note>
            Om Solveig Zander är intresserad av att förändra det här arbetssättet
            och tycker att vi ska ha tydliga regler för när man ska få sjukersättning
            välkomnar jag Solveig Zander att ansluta sig till Vänsterpartiets
            åsikt. Den nya utredningen visar också att den här typen av rehabilitering
            med tids ­ gränser försvårar för att insatserna sätts in mer flexibelt
            och personanpas ­ sat.
          </note>
          <note>
            Därför vill Vänsterpartiet att man i stället för att ha en stelbent
            rehabiliteringskedja ska kunna sätta in insatser direkt, och de
            ska inte begränsas av hämmande tidsgränser. Du ska inte heller
            behöva sitta och oroa dig för att du efter en viss dag kommer
            att bli utförsäkrad. Det är precis på det sättet det ser ut i
            dag.
          </note>
          <note>
            Jag skulle vilja fråga Solveig Zander om vi inte skulle kunna
            ta de pengar som Centerpartiet i dag lägger i budgeten på RUT-avdrag
            till att i stället satsa på att fler får sjukersättning. Det är
            5,3 miljarder som går till de 10 procenten rikaste. Tycker Solveig
            Zander att det är rimligt?
          </note>
          <note type="speaker">
            Anf. 87 SOLVEIG ZANDER (C) replik:
          </note>
          <note>
            Fru talman! RUT-avdraget kan vi mycket väl diskutera, för det
            är många som har kommit i jobb tack vare det. Bland annat personer
            som har bytt jobb eftersom de inte kunnat arbeta på sitt tidigare
            arbete har fått möjlighet att komma ut på arbetsmarknaden, så
            RUT-avdraget är bra på många sätt, även i det här sammanhanget.
            Men det är ju inte meningen att rehabi ­ literingskedjan ska agera
            för sjukersättning, utan den är till för att man ska kunna få
            sjukpenning om man är sjuk. Sjukersättning får man ju när man
            inte kan arbeta, när man är så sjuk att man får det som tidigare
            kallades förtidspension. Sjukpenning handlar det om i det här
            sammanhanget.
          </note>
          <note>
            Jag hävdar fortfarande att man, precis som Vänsterpartiet säger,
            ska få hjälp tidigt. När vi hade en tydlig rehabiliteringskedja
            visste man inom vilka tidsgränser olika aktörer skulle agera.
            Det är det som i dag inte fungerar. Då är det bättre att ha en
            rehabiliteringskedja som tydligt visar när det är arbetsgivarens
            respektive vårdens ansvar. Nu ska man kontrollera om det finns
            andra som kan medverka till att man kan återgå till arbete. Och
            Vänsterpartiet kan ju inte tycka att det är fel med tydlighet,
            för jag tyckte mig höra någonstans att Vänsterpartiet är för det.
            Men utan att känna till rehabiliteringskedjan sågar ni den i stället
            för att se till att den kan bli bättre. Ni ingick ju i regeringsunderlaget
            under den förra mandatperioden. Varför såg ni inte till att göra
            det då?
          </note>
          <note type="speaker">
            Anf. 88 IDA GABRIELSSON (V) replik:
          </note>
          <note>
            Fru talman! Solveig Zander är säkert medveten om att vi inte
            hade någon överenskommelse om rehabiliteringskedjan i budgetuppgörelsen.
            Vänsterpartiet har föreslagit samma sak vid flera tillfällen.
          </note>
          <note>
            Jag vet inte om det som Solveig Zander står här och talar sig
            så varm för är stupstocken, som vi är glada för att vi var med
            och avskaffade. Sedan röstade ju tyvärr Sverigedemokraterna och
            några ytterligare partier för att återinföra den igen. Det kommer
            Vänsterpartiet aldrig att ställa upp på, om det är det som Solveig
            Zander åsyftar.
          </note>
          <note>
            Vänsterpartiet menar att när resurser försvinner ut ur välfärden,
            när pengar som vi har avstått från vårt gemensamma löneutrymme
            i stället går till era favoritförslag – borttagande av värnskatten
            för 6 miljarder och RUT-avdrag för 5,3 miljarder – finns det inga
            pengar kvar för att människor som har jobbat hela sina liv ska
            få rätt till sjukpenning.
          </note>
          <note>
            Den utredning som jag hänvisade till har just utrett sjukpenningen,
            inte sjukersättningen. Man menar att rehabiliteringen, som den
            ser ut redan i dag, trots stupstockens borttagande ibland är för
            stelbent. Varför då inte ansluta till Vänsterpartiets förslag,
            som handlar om att se människor som de är? Vi måste ha ett mycket
            mer flexibelt system så att det inte fäller människor. Systemet
            ska skydda och hjälpa människor.
          </note>
          <note>
            Solveig Zander och Centerpartiet kan se det när det gäller rika
            miljardärer i Danderyd. Men när det gäller personer som är i behov
            av sjukpenning har de inte lika lätt att se det.
          </note>
          <note type="speaker">
            Anf. 89 JULIA KRONLID (SD) replik:
          </note>
          <note>
            Fru talman! Ida Gabrielsson framförde att hon är kritisk till
            tillkännagivandet om att utreda osakliga skillnader. Men Vänsterpartiet
            och Ida Gabrielsson har inte något förslag på att man ska utreda
            grundproblematiken. De tycker i stället att det är onödigt med
            fler utredningar för att utreda det som vi, Sverigedemokraterna,
            har lyft upp: Varför är det i dag så många fler kvinnor än män
            som drabbas av psykisk ohälsa och blir sjukskrivna?
          </note>
          <note>
            Betyder det att Vänsterpartiet tycker att det är en oviktig fråga?
            Ska vi inte bry oss om att många kvinnor i dag mår dåligt och
            drabbas av psykisk ohälsa? Vänsterpartiet har inget förslag. De
            håller bara med regeringen om att det inte behöver göras något
            mer i den frågan än det regeringen redan gör. Varför är det oviktigt
            att åtgärda de allvarliga problemen?
          </note>
          <note>
            Jag blir jätteoroad. Det är ett jämställdhetsproblem att så många
            fler kvinnor än män drabbas av psykisk ohälsa och utbrändhet och
            tvingas till sjukskrivning.
          </note>
          <note>
            Vi vill också utreda om det finns osakliga skillnader i bedömningen.
            Man behöver titta på frågan ur olika perspektiv. Det ena behöver
            inte utesluta det andra.
          </note>
          <note>
            Jag håller med Ida Gabrielsson om att det absolut finns stora
            brister i sjukförsäkringen i dag. Det är många inhumana utförsäkringar,
            och reglerna för att få sjukersättning behöver lättas upp. Men
            nu debatterar vi den ojämställdhet som finns när det gäller sjukskrivning.
            Det finns stora skillnader.
          </note>
          <note>
            Vi är flera partier som har kommit med konkreta förslag för att
            utreda det. Då tycker jag att det är ganska raljant att säga att
            det är onödigt med fler utredningar. Det vi säger är att vi vill
            gå till botten med problemet med att så många fler kvinnor än
            män drabbas av psykisk ohälsa och är mer sjukskrivna i dag.
          </note>
          <note>
            Varför tycker Vänsterpartiet att det är onödigt att utreda en
            så allvarlig och viktig fråga?
          </note>
          <note type="speaker">
            Anf. 90 IDA GABRIELSSON (V) replik:
          </note>
          <note>
            Fru talman! Julia Kronlid och Sverigedemokraterna säger att de
            är oroade. Sverigedemokraterna kan släppa den oron redan nu. Vänsterpartiet
            tycker inte att det ska tillsättas en utredning eftersom vi redan
            har förslagen. Vi har till och med lämnat in dem i form av motioner.
            Det är bara för Sverigedemokraterna att rösta på dem, om de vill.
          </note>
          <note>
            Det handlar om att kvinnor tar en alltför stor del av hushållsansvaret.
            Det kan man komma till rätta med genom att dela på föräldraförsäkringen.
            Det skulle göra att föräldrar anknyter till sina barn. Och senare,
            när de ska skjutsa till och ta hand om andra aktiviteter i hemmet,
            har de en anknytning till barnet, känner att de är en del av det
            och tar ansvar för det.
          </note>
          <note>
            Vänsterpartiet vill att det ska finnas rätt till heltid på arbetsmarknaden,
            att sjukförsäkringen ska rustas upp och att man ska få pengar
            i plånboken ifall man har sjukersättning, så att man har råd att
            ta hand om sina barn och inte behöver känna ekonomisk stress.
            Där har Sverigedemokraterna i stället satsat på att rösta för
            att återinföra stupstocken och har bidragit till att skatteklyftan
            mellan de sjukskrivna och löntagarna har ökat. Vänsterpartiet
            har i stället prioriterat de människor som vi pratar om i dag.
          </note>
          <note>
            Visst kan jag be om ursäkt för att jag säger lite raljant att
            det inte är någon idé att utreda. Men jag känner mig trött på
            att återigen höra ordet utredning. Det är uppenbart att vi behöver
            göra någonting åt hela sjukförsäkringen. Därför vill Vänsterpartiet
            inte slösa mer resurser på utredningar som i bästa fall kanske
            läggs på hyllan, och särskilt inte när vi redan har förslagen
            på hur man kan komma till rätta med den här ohälsan.
          </note>
          <note type="speaker">
            Anf. 91 JULIA KRONLID (SD) replik:
          </note>
          <note>
            Fru talman! Det är mycket möjligt att Socialdemokraternas och
            den här regeringens strategi är att, när man har utrett och kommit
            fram till att det finns ett allvarligt problem, lägga utredningen
            på hyllan utan att göra något åt saken. Men min ambition är att
            en utredning som kommer fram till att det finns allvarliga problem
            ska leda till att åtgärder vidtas. Annars är utredningen värdelös.
            Det håller jag absolut med om.
          </note>
          <note>
            När det gäller att jag inte behöver vara orolig eftersom regeringen
            redan gör så mycket åt det och Vänsterpartiet har lagt fram förslag
            tackar jag för ambitionen att minska min oro. Men vi ser tyvärr,
            trots de förslag som regeringen har lagt fram och trots det som
            har gjorts, att den psykiska ohälsan ökar markant. Allt fler kvinnor
            drabbas av utbrändhet och sjukskrivs, och vi ser inga tecken på
            förbättringar. Arbetsförhållandena inom offentlig sektor är undermåliga.
            Människor sliter ut sig fullständigt. Och det är svårt att få
            ihop livspusslet med arbete och familj.
          </note>
          <note>
            Det finns till exempel möjlighet att gå ned i arbetstid. Men
            det förlorar man på ekonomiskt, och man förlorar pension. Det
            är viktiga saker som vi behöver utreda och titta på för att se
            hur vi kan underlätta för att man ska få ihop livspusslet. Då
            är ständigt och återigen Vänsterpartiets och Socialdemokraternas
            förslag: Vi kvoterar föräldraförsäkringen. Vi går in och förstör
            för familjernas egen möjlighet att lägga sitt livspussel.
          </note>
          <note>
            Jag lägger ingen värdering i huruvida det är mamman eller pappan
            som är hemma. Det är jättebra om pappan kan ta ett större ansvar
            under föräldraledigheten. Men det hjälper inte senare, när båda
            ska arbeta heltid och ta hand om familjen. Vi måste titta på vad
            vi kan göra för att underlätta för familjer när de är i den situationen.
          </note>
          <note>
            Föräldraledigheten gäller under en begränsad tid. Vi måste kunna
            utreda grundligt hur vi ska hitta bra lösningar för att underlätta
            för familjer och för att minska utbrändheten. Det hjälper inte
            att bara skryta om att kvoterad föräldraledighet skulle vara den
            ultimata lösningen för att bota utbrändhet.
          </note>
          <note type="speaker">
            Anf. 92 IDA GABRIELSSON (V) replik:
          </note>
          <note>
            Fru talman! Okej! Vi kan i och för sig strunta i föräldraförsäkringen.
            Vi har en massa andra förslag som alla gärna får hänga på. Men
            det handlar om att många av de mönster som vi ser senare statueras
            under den tid man är hemma med sina barn. Alla vet att statistiken
            i dag visar att fördelningen av hemarbetet är mycket mer jämlik
            innan man får barn.
          </note>
          <note>
            Jag vet dock inte om det är någon idé att utreda saker tillsammans
            med Sverigedemokraterna. Det finns nämligen redan fakta gällande
            det här. Men dem verkar Sverigedemokraterna betrakta ungefär som
            fake news.
          </note>
          <note>
            Min uppfattning är alltså att vi i stället ska föra fram de andra
            förslagen. Vi kan strunta i föräldraförsäkringen så länge. Vi
            för fram de andra förslagen och satsar på arbetsmiljöarbete, på
            rehab på arbetsmarknaden, på arbetsmiljöinspektioner och annat.
            Men inte heller det vill Sverigedemokraterna göra. Satsa på höjda
            pensioner! Se till att inte bidra till skattesänkningar på 20
            miljarder, vilket man gjorde i samband med att Moderaternas budget
            drevs igenom 2018. Om man inte hade gjort det hade vi haft helt
            andra resurser för att stärka sjukersättningen.
          </note>
          <note>
            Det Sverigedemokraterna är ganska bra på – jag vill inte säga
            att de är mästare, men de är ganska bra på det – är att stå här
            i talarstolen och tala om hur mycket de skulle vilja göra för
            de sjuka. Men när det väl kommer till kritan röstar de ja till
            att återinföra stupstocken. Då ser de till att skatteklyftan mellan
            sjuka och personer med löneinkomster ökar. Det är något som inte
            ska gömmas bakom snack om utredningar om jämställdhet, när Sverigedemokraterna
            i alla fall struntar i de fakta som redan finns.
          </note>
          <note type="speaker">
            Anf. 93 BENGT ELIASSON (L):
          </note>
          <note>
            Fru talman! Inledningsvis vill jag yrka bifall till reservation
            4 under punkt 2. I övrigt yrkar jag naturligtvis bifall till utskottets
            förslag i dess helhet, med det viktiga tillkännagivande som det
            innehåller.
          </note>
          <note>
            Riksrevisionen har granskat om kvinnor och män bedöms likvärdigt
            i sjukskrivningsprocessen. Det är en mycket viktig granskning
            som sätter strålkastarljuset på problem som vi sällan adresserar.
            Granskningen visar nämligen att könsskillnaderna i sjukfrånvaro
            mellan män och kvinnor med lindrig eller medelsvår psykisk ohälsa
            delvis förefaller vara osakliga. Därför är debatten i dag viktig.
            Skillnaderna orsakas av att män och kvinnor med likvärdig arbetsförmåga
            sjukskrivs i olika stor utsträckning. Däremot har man inte funnit
            några osakliga könsskillnader bland patienter med exempelvis smärtdiagnos.
            Detta sätter fingret på något annat anmärkningsvärt som man behöver
            gräva vidare i. Granskningen ger dock inte svar på om kvinnor
            sjukskrivs mer eller om män sjukskrivs mindre än vad regel ­ verket
            medger, om det finns andra orsaker eller hur det ligger i balansskålen.
          </note>
          <note>
            Regeringen drar med anledning av rapporten slutsatsen att det
            är svårt att dra en skarp gräns mellan vad som är osakliga och
            vad som är sakliga skillnader i läkarnas bedömningar av patienters
            behov av sjukskrivning, och detta kan vi möjligtvis hålla med
            om. Regeringen menar att inga ytter ­ ligare åtgärder behöver
            vidtas, men det, fru talman, är en ganska märklig slutsats och
            ett lite förhastat ställningstagande, enligt oss liberaler. Detta
            tycker också en majoritet i utskottet.
          </note>
          <note>
            Fru talman! Riksrevisionen uppmanar uttryckligen regeringen att
            ge Försäkringskassan i uppdrag att återkommande följa upp läkarintygsskrivande
            för män och kvinnor på olika vårdgivarenheter och tillsätta en
            utredning som ska komma med förslag på hur hälso- och sjukvården
            ska få incitament att minska utrymmet för de osakliga skillnaderna
            i sjukfrånvaron, hur kvaliteten och enhetligheten i läkarintygen
            kan öka och hur läkarnas kunskaper om patienternas arbetssituation
            ska kunna förbättras.
          </note>
          <note>
            Här ligger ett djupt problem. Regeringen avvisar nämligen detta
            och menar att minskad osäkerhet i arbetsförmågebedömningen bäst
            uppnås genom de åtgärder som nu vidtas, bland annat genom Socialstyrelsens
            och Försäkringskassans åtgärder inom ramen för det så kallade
            dialoguppdraget. Regeringen kommer därför inte att ge Försäkringskassan
            något nytt uppdrag eller tillsätta en utredning i enlighet med
            Riksrevisionens rekommendation. Detta är ett märkligt hanterande
            av en regering som säger sig vilja minska sjukskrivningstalen
            och angripa orsakerna.
          </note>
          <note>
            Den allmänna uppfattningen bland läkarna är att intygsskrivandet
            tar enormt mycket av deras arbetstid. Effekterna av det blir ringa,
            enligt deras uppfattning. Tidsåtgången beror bland annat på att
            allmänläkarna inte har och inte kan ha tillräckliga kunskaper
            om vad man ska tänka på vid bedömningen av en persons arbetsförmåga
            i ett visst yrke, eftersom det inte finns något referensyrke att
            jämföra med, och därmed hur patienternas arbetssituation ska kunna
            förbättras. Dialogen mellan arbetsgivare och vårdgivare blir därmed
            bruten och ganska bristfällig.
          </note>
          <note>
            Fru talman! Utöver att förbättra situationen och utbildningen
            för allmänläkarna finns det skäl att se över de nuvarande reglerna
            för sjukskrivningsprocessen, precis som flera av de föregående
            talarna varit inne på. En allmänläkare med goda kunskaper i arbetsmedicin
            skulle till exempel kun ­ na ges rätt att sjukskriva patienter
            under kortare tid och äga hela sjukskrivningen, till exempel en
            månad, när sjukskrivningstiden är tydlig och standardiserad, som
            vi kan kalla det, vid armbrott, benbrott och en rad olika och
            ganska allmänna sjukdomstillstånd. Man ska alltså skilja på kort
            och enkelt och långt och svårt och lägga resurserna där de behövs.
          </note>
          <note>
            Detta skulle innebära ett system likt det som finns i dag, men
            med en långt mindre komplicerad kontrollapparat hos Försäkringskassan,
            som inte träffar patienten och därmed inte kan göra bedömningen
            på samma sätt som sjukskrivande läkare. Med en sådan förenklad
            modell skulle Försäkringskassan ges möjlighet och utrymme för
            en helt ny sorts bedömning vid en längre tids sjukskrivning som
            kräver fördjupad och omsorgsfull bedömning och prognos av den
            framtida arbetsförmågan, till exempel av multidisciplinära team
            med arbetsmiljökunniga läkare, psykologer, kuratorer och inte
            minst sjukgymnaster, som faktiskt har utbildats för att kunna
            bedöma både arbetsförmåga och möjlighet till återgång till arbete.
          </note>
          <note>
            Liberalerna anser därför, fru talman, att riksdagen bör följa
            Riksrevi ­ sionens rekommendationer om att ge Försäkringskassan
            ett nytt uppdrag och tillsätta en utredning, mer än tillkännagivandet,
            som är i enlighet med Riksrevisionens förslag.
          </note>
          <note type="speaker">
            Anf. 94 MATS BERGLUND (MP):
          </note>
          <note>
            Fru talman! Detta ärende handlar om hur vi ska få en mer likvärdig
            och jämställd sjukskrivningsprocess och få bort så kallade osakliga
            skillnader mellan män och kvinnor vid bedömningen av arbetsförmåga
            och sjukskrivningstider.
          </note>
          <note>
            Kvinnor som grupp har nästan dubbelt så hög sjukfrånvaro som
            män, och skillnaderna har ökat. Riksrevisionen ger, utifrån forskning,
            flera förklaringar till detta, bland annat att vi har en könssegregerad
            och ojämställd arbetsmarknad med olika prestationskrav för män
            respektive kvinnor, olika stora resurser och löneläge, arbetstider
            och arbetsmiljö som skiljer sig. Men kvinnor dubbelarbetar också
            mer än män och tar alltså ett större ansvar för hem och barn.
          </note>
          <note>
            Detta är faktorer som kategoriseras som sakliga skillnader, det
            vill säga sådana som är kända och mätbara och motiverar att kvinnor
            sjukskrivs oftare och längre perioder än män. Andra faktorer,
            som finns i vården och i primärvården i mötet mellan läkare och
            patient eller den sjukskrivne, benämns som osakliga skillnader.
          </note>
          <note>
            Riksrevisionen har förslag till förklaringar även för de osakliga
            skillnaderna, och det är framför allt tre förklaringar som alla
            verkar sannolika:
          </note>
          <note>
            Den första handlar om de sjukskrivna och attityderna hos män
            och kvinnor. Riksrevisionen skriver att kvinnor är mer öppna än
            män inför att vara sjukskriven och att män i högre utsträckning
            föredrar annan behandling. Män och kvinnor berättar alltså på
            olika sätt om sin sjukdom och har olika förväntningar på läkaren
            och på sjukskrivningen.
          </note>
          <note>
            Den andra förklaringen handlar om läkarna och om normer bland
            dem. Läkare är mer benägna att sjukskriva kvinnor än män.
          </note>
          <note>
            Den tredje handlar om vårdgivarna och att det också där finns
            olika bemötanden och olika sätt att fånga upp signaler. I rapporten
            står att vårdgivarna underskattar mäns funktionsnedsättning och
            aktivitetsbegränsning.
          </note>
          <note>
            Alla de tre förklaringarna handlar framför allt om psykisk ohälsa.
            Vi vet sedan tidigare att psykisk ohälsa är svårbedömd – det är
            inget nytt. Vi kan börja med att konstatera att det behövs fortsatta
            åtgärder för att få en mer likvärdig bedömning av psykisk ohälsa,
            arbetsförmåga och rehabiliteringstider kopplat till det. Här har
            regeringen vidtagit flera åtgärder, och andra åtgärder är på gång,
            inte minst inom Sjukförsäkringsutredningen, som lämnade sitt andra
            delbetänkande för bara några veckor sedan och som kommer med sitt
            slutbetänkande strax före sommaren.
          </note>
          <note>
            Fru talman! Man kan fundera på vad det egentligen är som skiljer
            de så kallade sakliga från de osakliga skillnaderna. Varför är
            normer och atti ­ tyder i mötet mellan den arbetssökande och arbetsmarknaden,
            där män och kvinnor väljer olika branscher och sektorer, och normer
            och attityder när det gäller ansvar för hem och barn, alltså till
            exempel det vi kallar könsrol ­ ler, sakliga medan samma normer,
            attityder och könsroller i mötet mellan patient och läkare är
            osakliga? Vi måste åtgärda båda två, oavsett om de är sakliga
            eller osakliga.
          </note>
          <note>
            Det handlar inte om män och kvinnor utan om attityder till vad
            som är manligt och kvinnligt. Om vi lägger en maktaspekt på detta
            – som uppstår vid varje sådant möte – ser vi att det handlar om
            genus. Det är inte heller något nytt. Hälsa och ohälsa, inte minst
            den psykiska ohälsan, har ett genus – ett kulturellt nedärvt genus.
          </note>
          <note>
            När jag läste Riksrevisionens rapport kom jag att tänka på Den
            mörka kontinenten , en bok av idéhistorikern Karin Johannisson.
            Jag läste den första gången som student när den kom ut i mitten
            av 1990-talet. Jag lånade ett exemplar av Riksdagsbiblioteket.
            Den handlar om synen på kvinnokroppen och på kvinnans sjukdomar
            för ungefär 100 år sedan, i slutet av 1800-talet och en bit in
            på 1900-talet. Likheterna med i dag är mycket tydliga, särskilt
            vad gäller de psykiska sjukdomarna, som också då växte och blev
            de vanligaste diagnoserna framåt 1920-talet – för ungefär 100
            år sedan. Det handlar om en brytningstid med urbanisering, industrialisering
            och ny teknik som de bakomliggande faktorerna. Vi känner igen
            väldigt mycket från i dag.
          </note>
          <note>
            Karin Johannisson skrev denna bok 1994, innan psykisk ohälsa
            åter ­ igen blev den vanligaste diagnosen för sjukskrivning. Hon
            gör inte några direkta historiska jämförelser i sin undersökning.
            Men i inledningen skri ­ ver hon följande: Sedan 1800-talets andra
            hälft är historien fylld av berät ­ telser om den klena kvinnan,
            den sjukliga kvinnan.
          </note>
          <note>
            Hon fortsätter: I dag, just som för 100 år sedan, söker kvinnan
            oftare vård och använder mer läkemedel än mannen. Hon är överrepresenterad
            i fråga om psykiatriska och kroniska diagnoser. Trots att kvinnans
            ställning har ändrats dramatiskt, och trots lika dramatiska förändringar
            inom medicinen, har länken mellan kvinna och nerver förblivit
            egendomligt stark.
          </note>
          <note>
            Här har vi på något sätt den historiska förklaringen till de
            könsstereotypa normerna och värderingarna som Riksrevisionen så
            tydligt beskriver och som sker i mötet mellan den sjukskrivne
            och läkaren eller vården.
          </note>
          <note>
            Att värderingar har en historia innebär inte att de inte går
            att ändra på. Ska vi lösa problemet och inte bara effekterna av
            problemet med en ojämställd arbetsmarknad, ett ojämställt hemarbete,
            en ojämställd sjukvård och en ojämställd sjukskrivningsprocess
            måste vi ta politiska beslut som faktiskt betyder någonting.
          </note>
          <note>
            Fru talman! Här har vi alltså ett ärende med ett troligt tillkännagivande
            från oppositionen om en utredning, en ökad administrativ åtgärd
            och ett uppföljningsuppdrag till Försäkringskassan som förmodligen
            inte kommer att ändra på någonting.
          </note>
          <note>
            Regeringen har vidtagit en rad åtgärder som redovisas i Riksrevisionens
            rapport – kap. 6 – och även i regeringens svar på rapporten. Till
            dem ska läggas till exempel sjukförsäkringsutredningen, som jag
            nämnde tidigare och som ska slutredovisas senare i vår, men också
            utredningen om föräldraförsäkringen som kom i slutet av 2017.
          </note>
          <note>
            Vi har kommit mycket långt i Sverige vad gäller jämställdhet.
            Men vi är inte framme – långt därifrån. Det som vi behöver är
            en fortsatt feministisk regering som fortsätter att lägga fram
            förslag för ökad jämställdhet.
          </note>
          <note>
            Jag hoppas till exempel att vi kan få stöd bland partierna i
            riksdagen för fler reserverade månader i föräldraförsäkringen.
            Det skulle betyda något på riktigt för jämställdheten.
          </note>
          <note>
            Fru talman! Jag yrkar bifall till reservation 1 från S, V och
            MP och avslag på samtliga motioner och reservationer i betänkandet.
          </note>
          <note>
            (Applåder)
          </note>
          <note type="speaker">
            Anf. 95 ELISABETH BJÖRNSDOTTER RAHM (M):
          </note>
          <note>
            Fru talman! Riksrevisionen utför varje år ett stort antal granskningar,
            och det är alltid lika spännande att se hur den sittande regeringen
            tar emot granskningarna. Jag tycker att det är skrämmande att
            vi har en sjukfrånvaro som är så ojämställd och som Riksrevisionen
            pekar på.
          </note>
          <note>
            Sjukskrivningsprocessen är granskad, och här finns det tydliga
            tecken på att män och kvinnor bedöms olika trots att det inte
            finns andra olikheter. Jag håller med Riksrevisionen om att de
            skillnader de pekar på är osakliga och att det är någonting som
            vi inte kan acceptera.
          </note>
          <note>
            Uträkningar som är gjorda på samhällsförlusten av sjukskrivningar
            visar att denna kostnad 2018 låg på 64 miljarder kronor. I kostnaden
            inkluderas inte själva kostnaden för vård, utbetalning av sjukpenning
            eller rehabiliteringskostnad. Det samhällsekonomiska värde som
            man lyfter fram baseras på förlust av arbetskraft på arbetsmarknaden.
            År 2015 var kostnaden 59 miljarder, och 2018 var den alltså 64
            miljarder. Det är stora summor som går förlorade i vårt samhälle
            på grund av sjukskrivningar som vi kanske skulle ha kunnat förhindra
            om vi hade hanterat processen och sett signaler tidigare.
          </note>
          <note>
            Fru talman! Jag har haft samtal med Läkarförbundet som delar
            min bild av det alltmer eskalerande obetalda intygsskrivandet
            till Försäkringskassan. Det är ett svårt problem att som läkare
            på kort tid göra en opartisk bedömning av en patient med psykisk
            ohälsa. Det hinner man inte göra på 30 minuter. Det innebär att
            intygen riskerar att bli undermåliga eller att läkarna får skriva
            intygen på övertid, vilket nyheterna den senaste tiden rapporterat
            om också är ett alltmer växande problem.
          </note>
          <note>
            Kvinnor är enligt Riksrevisionen sjukskrivna i nästan dubbelt
            så stor utsträckning som män. Att fastställa arbetsförmåga är
            oerhört komplext och speciellt när en person lider av psykiatriska
            diagnoser. Moderaterna har i sitt tidigare förslag sagt att det
            behövs en särskild rehabkedja för psykiatriska diagnoser, eftersom
            det inte går att bedöma en persons möjligheter till återgång i
            arbete på samma sätt vid en psykiatrisk diagnos som när personen
            har brutit foten.
          </note>
          <note>
            Att på ett objektivt sätt bedöma nedsättning av arbetsförmåga
            och vilken funktion en person med en psykiatrisk diagnos har är
            svårt att göra för den sjukskrivande läkaren. Det som läkaren
            har att förhålla sig till är den person läkaren har framför sig,
            hur den uttrycker sig, hur den förmedlar sitt mående och vilken
            möjlighet denna person har att framföra sina symtom. Här pekar
            Riksrevisionen på den stora ojämlikhet som råder inom sjukskrivningsprocessen
            gällande psykiatriska diagnoser.
          </note>
          <note>
            Fru talman! Den granskning som Riksrevisionen har gjort är baserad
            på 60 000 patienter i Skåne under ett antal år där den gemensamma
            nämnaren för patienterna var diagnosen lindrig eller medelsvår
            psykisk ohälsa. Den visar med stor tydlighet att kvinnor med en
            lindrig eller medelsvår psykisk sjukdom är sjukskrivna 30 procent
            mer än män vid samma nivå på den bedömda arbetsförmågan. I rapporten
            beskrivs tydligt att ingenting tyder på att denna könsskillnad
            kan förklaras av att män och kvinnor har olika yrken och arbetar
            i olika branscher och sektorer eller är motiverade av att kvinnor
            har sämre hälsa än män.
          </note>
          <note>
            Som jämförelse anges att det inte föreligger någon motsvarande
            skillnad bland patienter med smärtdiagnos. Sjukfrånvaron är högre
            i kvinnodominerade branscher och bland föräldrar. Inga statistiskt
            säkerställda skillnader mellan könen kan konstateras hos män och
            kvinnor som arbetar i typiskt kvinnodominerade branscher. Könsskillnaden
            mellan patienter är däremot särskilt tydlig bland patienter som
            är 31–40 år, inte har några barn, är högutbildade, har en relativt
            hög inkomst och företrädesvis arbetar inom mansdominerande yrken.
          </note>
          <note>
            Cirka 40 procent av könsskillnaden kan förklaras av skillnaden
            i till exempel diagnos, inkomst, funktionsnedsättning och aktivitetsbegränsning.
            Resterande del, 60 procent, går inte att förklara.
          </note>
          <note>
            Fru talman! Jag ställer mig frågande till varför så uppenbara
            och tydliga fakta som presenteras i Riksrevisionens rapport går
            regeringspartierna förbi. Hur kan man inte se det uppenbara att
            det krävs åtgärder nu? Vi kan inte vänta på att den redan stora
            ojämlikhet vi ser i sjukskrivningsprocessen gällande psykisk ohälsa
            fortsätter att öka. Vi kan inte stå passiva och se på hur allt
            fler kvinnor sjukskrivs med diagnosen psykisk ohälsa.
          </note>
          <note>
            Den socialdemokratiska regeringen säger att den är feministisk
            och driver så kallad feministisk politik. Detta är direkta motsatsen.
            Här vill man inte se den stora ojämlikhet som råder mellan män
            och kvinnor, där kvinnor är sjukskrivna 30 procent mer än män
            med samma diagnos: psykisk ohälsa.
          </note>
          <note>
            Vårt största och växande problem blund a r den feministiska regeringen
            för och lutar sig tillbaka och säger att den gör nog i frågan.
            Jag kan inte annat än beklaga den feministiska regeringens ovilja
            att agera och tolkar det att man resignerat från sin så kallade
            feministiska politik och inte vill se den ojämlikhet som råder.
          </note>
          <note>
            En majoritet i socialförsäkringsutskottet har i ett tillkännagivande
            till regeringen påtalat vikten av att regeringen ger Försäkringskassan
            i uppdrag att följa upp hur läkarna skriver sjukintyg och dessutom
            att tillsätta en utredning i syfte att motverka osakliga könsskillnader
            i sjukfrånvaron. Jag yrkar därför bifall till utskottets förslag
            till beslut i betänkandet.
          </note>
          <note>
            (Applåder)
          </note>
          <note type="speaker">
            Anf. 96 HANS EKLIND (KD):
          </note>
          <note>
            Fru talman! Jag yrkar bifall till utskottets förslag om ett tillkännagivande.
          </note>
          <note>
            Bakgrunden till debatten är Riksrevisionens granskning av sjukskrivningsprocessen
            som pekar på att det finns en osaklig skillnad i sjukfrånvaro
            mellan kvinnor och män med lindrig eller medelsvår psykisk ohälsa.
            Granskningen visar att den osakliga skillnaden är särskilt tydlig
            bland patienter som är 31–40 år, som inte har barn, som är högutbildade
            , som har en relativt hög inkomst och som företrädesvis arbetar
            i mansdominerade branscher. Det finns däremot inget i resultatet
            som tyder på att skillnaden kan förklaras av att kvinnor har sämre
            hälsa än män eller att män och kvinnor jobbar i olika yrken eller
            branscher.
          </note>
          <note>
            Den här granskningen besvarar dock inte frågan om de osakliga
            skillnaderna beror på att kvinnor sjukskrivs mer eller män mindre
            än vad sjukförsäkringens regelverk medger. En tanke som dock framförs
            som en möjlig förklaring skulle vara att kvinnor i genomsnitt
            är mer öppna för sjukskrivning än män. En annan som hörts är att
            kvinnor mer än män söker vård i förebyggande syfte. Forskning
            finns som visar på att kvinnors sjukfrånvaro ökar i förhållande
            till mäns i samband med familjebildning.
          </note>
          <note>
            Däremot har nu Riksrevisionen rekommenderat regeringen att ge
            Försäkringskassan i uppdrag att återkommande följa upp läkarintygsskrivande
            för män och kvinnor på olika vårdgivarenheter. Tanken med det
            är givetvis att man ska kunna upptäcka om det finns systematiska
            skillnader med koppling till kön och olika diagnoser. Detta menar
            vi kristdemokrater är en kunskapsinhämtning som behöver göras.
            Vi har därför i vår följdmotion yrkat på det, och här har vi en
            majoritet i utskottet som tycker på det viset.
          </note>
          <note>
            Fru talman! Den här debatten i dag har givit ett väldigt tydligt
            besked om att det finns en bred politisk enighet bland oss att
            vi ska ha en likformig bedömning av de försäkrades rätt till ersättning
            utifrån hälso- och sjukvårdens bedömningar av kvinnors och mäns
            arbetsförmåga. Därom är vi absolut inte oense.
          </note>
          <note>
            Vi kristdemokrater kan aldrig acceptera skillnader utifrån könstillhörighet.
            Vi menar dock att en bättre uppföljning och analys av läkarintygen
            kan ge oss den kunskap som efterlyses. På så vis kan vi också
            se till att vi kan reda ut hur vi bäst kommer till rätta med den
            osaklighet som finns.
          </note>
          <note>
            Som en effekt av uppföljningen kommer vi också att kunna minska
            osäkerheten i bedömningen av patientens arbetsförmåga och samtidigt
            stärka hälso- och sjukvårdens drivkrafter att utfärda läkarintyg
            av hög kvalitet. Just detta att få till läkarintyg med hög kvalitet
            är avgörande för att komma till rätta med och minska de osakliga
            skillnaderna.
          </note>
          <note>
            Utredaren hos Riksrevisionen konstaterar att kvinnor sjukskrivs
            mer än män trots att deras arbetsförmåga är densamma, men kommer
            också till slutsatsen att det saknas säkra förklaringar till varför
            det är så.
          </note>
          <note>
            Utskottet förslag till beslut här i dag är att bidra till att
            skapa mer kunskap om varför det finns en osaklighet. Därför yrkar
            jag bifall till utskottets förslag.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 16.)
          </note>
          <note>
            § 13 Riksrevisionens rapport om mörkertal inom bostadstillägget
          </note>
          <note>
            Socialförsäkringsutskottets betänkande 2019/20:SfU14
          </note>
          <note>
            Riksrevisionens rapport om mörkertal inom bostadstillägget (skr.
            2019/20:54)
          </note>
          <note>
            föredrogs.
          </note>
          <note type="speaker">
            Anf. 97 LINDA LINDBERG (SD):
          </note>
          <note>
            Fru talman! Utskottet debatterar nu Riksrevisionens rapport om
            mörkertal inom bostadstillägg. Jag vill börja med att yrka bifall
            till vår reservation 1.
          </note>
          <note>
            Jag tycker att mörkertalet är oroande, det vill säga det antal
            personer som har rätt till bostadstillägg men som inte ansöker
            eller som väntar på att få det beviljat. Det är bekymrande att
            man inte kommit till rätta med frågan när man haft vetskap och
            jobbat med det de senaste 15 åren, minst.
          </note>
          <note>
            Riksrevisionen konstaterar i rapporten att mörkertalet är fortsatt
            högt. Samtidigt lär ett visst mörkertal sannolikt alltid finnas.
            Men eftersom det är ett tillägg till den allmänna pensionen, det
            vill säga en del av vårt grundskydd precis som garantipensionen,
            bör det vara riksdagens mening att det ska vara så lågt som möjligt.
          </note>
          <note>
            När jag läser Riksrevisionens rapport ser jag att man konstaterar
            att cirka en tredjedel av landets ålderspensionärer inte söker
            bostadstillägget trots att de har rätt till det. Vidare visar
            rapporten att mer än hälften av de personer som ingår i mörkertalet
            klassas som ekonomiskt utsatta, vilket innebär att d e lever på
            mindre än 60 procent av medianlönen. Nästa steg klassas som fattigdom.
          </note>
          <note>
            Jag ska stanna kvar vid gruppen ålderspensionärer, fru talman.
            Här ser vi att om de som är berättigade till tillägget hade sökt
            skulle gruppen pen ­ sionärer med ekonomiskt utsatt situation
            minska med 30 procent. Det framgår även att det i den gruppen
            rör sig om dubbelt så många kvinnor som män som missar bostadstillägget.
            Det gör att frågan också tangerar jämställhetsarbetet, något som
            vår feministiska regering borde ta på ett allt större allvar.
          </note>
          <note>
            Fru talman! I mitt tidigare arbete som florist mötte jag ofta,
            för att inte säga dagligen, pensionärer som med sin lilla myntbörs
            i handen räknade upp enkronorna på kassadisken för att betala
            den lilla krukväxten som skulle pryda köksbordet. Eller de som
            besökte butiken för att njuta en stund, och inte heller den månaden
            hade råd att unna sig någonting till sitt köksbord.
          </note>
          <note>
            När jag nu i denna roll vet att vi har ett så stort mörkertal
            inom bostadstillägget gör det mig minst sagt än mer illa berörd.
            Det är direkt dåligt att ungefär en tredjedel av de berättigade
            inte får de tillägg som finns till för dem och att många av dem
            dessutom är ekonomiskt svaga.
          </note>
          <note>
            Fru talman! Det är en snäll och timid målgrupp som generellt
            sett inte vill stå med mössan i handen, utan i stället anpassar
            sig efter läget och lever alltmer skralt. Det i sin tur kan också
            leda till att man som pensionär avskärmar sig och att ensamheten
            ökar och blir ofrivilligt påtaglig.
          </note>
          <note>
            Fru talman! Jag tycker att det är olyckligt att man inte kommit
            längre i frågan. Jag måste ändå här slänga in en liten brasklapp.
            Kapaciteten bör finnas, för vi ser hur regeringen väljer att offensivt
            marknadsföra vissa bidrag som gynnar andra grupper, och bidrag
            som flödar ur landet.
          </note>
          <note>
            Fru talman! Orsakerna till mörkertalet är såklart flera. En av
            de främsta orsakerna är enligt Pensionärernas riksorganisation
            att informationen inte ens når pensionärerna i tillräcklig utsträckning.
            Men det handlar även om att man missar att ansöka, bland annat
            på grund av att man saknar dator.
          </note>
          <note>
            En fortsatt digitalisering är av största vikt och någonting som
            vi absolut ska sträva efter, men den får inte ske på bekostnad
            av ett begränsat infor ­ mationsflöde till dem som inte har denna
            möjlighet. Det måste säkerställas att informationen når fram till
            alla, alldeles oavsett om man har tillgång till en dator eller
            inte.
          </note>
          <note>
            Det har också kommit fram att ansökningsförfarandet anses komplicerat
            och att förenklingar vore ett bra sätt att underlätta sökandet.
            Även här stöder vi Riksrevisionen, som menar att förenkling och
            automatisering bör utvecklas.
          </note>
          <note>
            Fru talman! Vad som också bör tilläggas är att i takt med att
            Pensionsmyndigheten har jobbat med frågan har handläggningstiderna
            ökat och ligger i dag på uppemot sex månader. Som jag har uppfattat
            det påverkar även detta mörkertalet, vilket i sig kan tyckas vara
            konstigt. Men alldeles oavsett detta kan de långa handläggningstiderna
            och problemen att komma i kontakt med myndigheten vara avskräckande
            i sig.
          </note>
          <note>
            Jag personligen kan känna en viss frustration över att bli slussad
            via olika telefonröster som ber mig att göra en mängd val för
            att slutligen ham ­ na rätt i telefonkön, om jag har tur.
          </note>
          <note>
            PRO uppger att de extremt långa väntetiderna i telefon i kombination
            med att handläggningstiderna har skjutit i höjden gör att många
            pensionä ­ rer känner uppgivenhet. Från Pensionsmyndighetens sida
            gör man såklart så gott man kan och hänvisar främst till webben.
          </note>
          <note>
            Fru talman! Jag tror generellt att många av våra pensionärer
            i den övre åldern kan ha en viss svårighet att navigera där.
          </note>
          <note>
            Slutligen, fru talman, konstaterar vi att regeringens fördelningspolitiska
            syfte inte uppnås i fråga om mörkertalet. Sverigedemokraterna
            menar att åtgärder ska genomföras så skyndsamt som möjligt. Vi
            menar också att man ytterligare behöver se över hur man kan förenkla
            processen och automatisera och öka kommunikationen och stödet
            så att den som är berättigad får tillgång till det tillägg som
            man har avsatt pengar för.
          </note>
          <note type="speaker">
            Anf. 98 TERESA CARVALHO (S):
          </note>
          <note>
            Fru talman! Jag skulle vilja inleda mitt anförande med att yrka
            bifall till utskottets förslag i betänkandet.
          </note>
          <note>
            Bostadstillägget är en viktig del av den svenska välfärdsmodellen,
            som motverkar ekonomisk utsatthet bland några av de sköraste grupper
            vi har i samhället. För många som är berättigade till bostadstillägg
            spelar det en avgörande roll för ekonomin. Därför är jag glad
            för att vi vid årsskiftet kunde genomföra en mycket välbehövlig
            höjning av bostadstillägget för ålderspensionärer.
          </note>
          <note>
            Av samma skäl är det bekymmersamt att människor som skulle kunna
            ha rätt till bostadstillägg inte får ta del av det. Det är det
            här som detta ärende handlar om. Riksrevisionen har granskat mörkertalet
            i bostadstillägget, det vill säga hur många som potentiellt kan
            vara berättigade men som inte får bostadstillägg och varför de
            inte får det. Det gäller både för ålderspensionärer, som hanteras
            av Pensionsmyndigheten, och för perso ­ ner med sjuk- och aktivitetsersättning,
            som Försäkringskassan ansvarar för.
          </note>
          <note>
            Exakt hur stort mörkertalet är går inte att säga. Riksrevisionen
            nämner i en grov uppskattning 40 000 försäkrade med sjuk- och
            aktivitetsersättning och 129 000 ålderspensionärer, som alltså
            potentiellt skulle kunna få ta del av bostadstillägget men som
            av olika orsaker inte söker det eller tar del av det. Denna uppskattning
            är behäftad med stor osäkerhet eftersom man exempelvis inte har
            tittat på förmögenheter bland personerna i den här gruppen, men
            det är klart att den ändå ger en fingervisning om problematiken.
          </note>
          <note>
            Jag skulle vilja säga att Riksrevisionens viktigaste bidrag till
            diskussio ­ nen är att man påvisar att okunskap och stigma orsakar
            att det finns ett mörkertal av människor som skulle kunna få ett
            ekonomiskt stöd i form av bostadstillägg men som i dag inte har
            det.
          </note>
          <note>
            Detta kan ha flera orsaker, exempelvis ett tekniskt komplicerat
            regelverk eller en ovilja hos enskilda att ta emot bidrag. Det
            kan också bero på att den försäkrade på grund av kognitiva funktionsnedsättningar
            eller hög ålder har särskilda behov i sina kontakter med myndigheter
            som inte fullt tillgodoses för att man ska kunna slutföra en ansökan.
          </note>
          <note>
            Men det handlar också om myter. Jag möter tämligen ofta olika
            missuppfattningar, exempelvis att man inte kan få bostadstillägg
            om man bor i bostadsrätt eller om man har ett sparkonto på banken.
            Det stämmer ju inte, och där behöver vi kanske alla hjälpas åt
            med att sprida kunskap till nära och kära och andra i vår omgivning.
          </note>
          <note>
            Att det finns människor som skulle kunna få bostadstillägg men
            som går miste om det är djupt beklagligt och problematiskt oavsett
            om det i grunden beror på okunskap, olika tabun eller svårigheter
            att förse myndig ­ heterna med dokumentation om inkomster, förmögenheter
            och boende ­ situation.
          </note>
          <note>
            Efter flera utredningar på området och diverse förenklingsinsatser
            kan vi konstatera att det nog inte finns någon magisk formel för
            att få bort mörkertalet. Även Riksrevisionen menar att ett visst
            mörkertal förmodligen alltid kommer att finnas där. Men nog finns
            det mer att göra f ö r att hålla det så lågt som möjligt. Det
            är vår uppfattning, och jag tycker mig höra att det finns en samsyn
            kring den biten.
          </note>
          <note>
            Regeringen har svarat Riksrevisionen att man instämmer i att
            ett lågt mörkertal är eftersträvansvärt. Sedan har regeringen
            även agerat: I regleringsbrevet för innevarande år har Försäkringskassan
            getts i uppdrag att kartlägga mörkertalet för personer med sjuk-
            och aktivitetsersättning och att redovisa de insatser som har
            genomförts för att reducera mörkertalets omfattning. Det är alltså
            precis i enlighet med vad Riksrevisionen har rekommenderat. Därmed
            tycker jag att ett tillkännagivande är helt onödigt. Det vore
            att slå in vidöppna dörrar.
          </note>
          <note>
            Jag vill också påminna om att regeringen dessutom, utöver rekommendationerna
            från Riksrevisionen, i regleringsbrevet till Pensionsmyndighe
            ­ ten har satt ett mål om att korta handläggningstiderna för nyansökningar
            om bostadstillägg till högst 60 dagar vid slutet av det här året
            och högst 40 dagar vid slutet av nästa år. Handläggningstiderna
            har verkligen varit alldeles för långa, och jag tycker att det
            är föredömligt att regeringen har agerat också i denna del för
            att utsatta grupper inte ska drabbas i onödan.
          </note>
          <note>
            För att återgå till Riksrevisionens rekommendationer föreslår
            de även en utredning om att ge Försäkringskassan direktåtkomst
            till Skatteverkets beskattningsdatabas. Det handlar om att förenkla
            handläggningsprocessen och kontrollen av de uppgifter som lämnas
            in.
          </note>
          <note>
            Just på denna punkt kan jag tycka att man missar målet en aning.
            Det får nog anses osannolikt att detta skulle ge önskad effekt
            just på mörkertalsproblematiken eftersom myndigheten redan har
            tillgång till denna information genom ett automatiserat fråga–svar-system.
            Direktåtkomst till databasen löser ju varken problemet med okunskap
            eller stigma och för den delen inte heller problemet med insamling
            eller kontroll av uppgifter som rör förmögenheter och boendesituation.
          </note>
          <note>
            Då är det betydligt mer intressant att, precis som regeringen
            också skriver i sitt svar till Riksrevisionen, öka systematiken
            i informationsspridningen och att utveckla lik n ande tjänster
            som den som redan finns på Pen ­ sionsmyndighetens hemsida, där
            det går att få en preliminär bedömning av rätten till bostadstillägg.
          </note>
          <note>
            Avslutningsvis, fru talman, konstaterar jag återigen att det
            finns en bred samsyn på området, både politiskt och mellan berörda
            aktörer, om ambitionen att få ned mörkertalet och minska den ekonomiska
            utsattheten. Jag välkomnar att regeringen har agerat och att den
            är beredd att fortsätta att vidta åtgärder.
          </note>
          <note>
            Det finns säkert många olika sätt att både öka kunskapen om och
            sänka trösklarna för att ansöka om eller anmäla intresse för att
            ta del av bostadstillägg som man potentiellt har rätt till. Även
            om Riksrevisionens granskning nog inte kan sägas komma med den
            gyllene lösningen på problemet är det bra att granskningen har
            gjorts. Den sätter ljus på frågan.
          </note>
          <note>
            Ytterst handlar det om att underlätta för några av de mest utsatta
            i vårt samhälle. Som socialdemokrat är jag besjälad av att minska
            klyftorna som drar isär vårt samhälle. Därför är det här en viktig
            fråga för oss att hitta en lösning på. Okunskap och stigmatisering
            ska aldrig få stå i vägen för att man ska kunna ta del av de trygghetssystem
            som finns till för att minska den ekonomiska utsattheten.
          </note>
          <note>
            (Applåder)
          </note>
          <note type="speaker">
            Anf. 99 IDA GABRIELSSON (V):
          </note>
          <note>
            Fru talman! Riksrevisionens granskning av mörkertalet inom bostadstillägget
            visar på ett enormt misslyckande när det gäller att garantera
            välfärd för dem som har det allra tuffast. 40 procent av dem som
            har sjuk- och aktivitetsersättning och 129 000 av ålderspensionärerna
            riskerar att förlora i genomsnitt 1 300 kronor i månaden som de
            egentligen har rätt till. Pengar som skulle hamna hos fattigpensionärer
            och sjuka betalas inte ut. Det är ett byråkratiskt hån mot dem
            som lever på de allra lägsta inkomsterna. Det skulle alltså gå
            att minska den ekonomiska utsattheten rejält enbart genom att
            betala ut de förmåner som människor har rätt till. Ändå händer
            det inte.
          </note>
          <note>
            Fru talman! Egentligen borde politiken skämmas. Vad är det för
            samhälle som kan frambringa avancerad teknik, rymdforskning och
            signalspaning men som inte ens kan se till att det som våra sjukpensionärer
            och ålderspensionärer har rätt till betalas ut? Mörkertalen i
            bostadstillägget utgör ett problem som leder till ökad fattigdom.
          </note>
          <note>
            Fru talman! Taket i bostadstillägget för ålderspensionärer höjdes
            i år från 5 600 kronor per månad till 7 000 kronor per månad för
            den som är ogift och 3 500 kronor för den som är gift. Personer
            med sjuk- och aktivitetsersättning har också rätt till bostadstillägg
            men får inte ta del av samma höjning. Hur har regeringen tänkt
            då? Tror de att hyrorna, mjölken och bensinen är billigare för
            sjukpensionärer än för ålderspensionärer?
          </note>
          <note>
            Fru talman! Linda är 57 år. Hon har drabbats av sjukdomen ME.
            Hon skäms för att hon inte kan betala sina räkningar själv; hennes
            dotter får skjuta till. Linda ringer oftast till mig medan hon
            ligger i sängen. Hon kan ha telefonen liggande bredvid; då orkar
            hon prata. Att hennes dotter måste skjuta till pengar tycker hon
            är värre än sjukdomen i sig.
          </note>
          <note>
            Vi kan inte fortsätta att förnedra människor på det viset.
          </note>
          <note>
            RUT-avdraget kan vi tydligen få att funka. Detta avdrag läcker
            5,3 miljarder årligen ur statskassan, och nu ska det gå ut ännu
            mer. Det går också till de 10 procent rikaste. Där är avdragen
            redan ifyllda när man bokar tjänsten. Det ska vara enkelt att
            dra av.
          </note>
          <note>
            Moderaterna, Kristdemokraterna och Sverigedemokraterna sänkte
            2018 skatten med uppemot 20 miljarder för dem som redan har allt
            och satsade inte en spänn på sjukförsäkringen. Och som om inte
            det var nog innebar regeringens, Centerns och Liberalernas budget
            i år 6 miljarder till samhällets absoluta elit i och med borttagandet
            av värnskatten.
          </note>
          <note>
            Fru talman! Om Vänsterpartiets budget i stället hade gällt skulle
            garantipensionen och garantinivån i sjuk- och aktivitetsersättningen
            ha höjts med drygt 1 000 kronor i månaden. Skatteklyftan mellan
            dem som jobbar och dem som har pension eller sjuk- och aktivitetsersättning
            hade slutits för inkomster upp till 35 000 kronor i månaden. Vi
            föreslog också att bostadstillägget för personer med sjuk- och
            aktivitetsersättning skulle höjas på samma sätt som för ålderspensionärer
            – självklart!
          </note>
          <note>
            Vänsterpartiet kommer att återkomma med konkreta förslag för
            att komma åt de problem som Riksrevisionen beskriver och säkerställa
            att de som har rätt till bostadstillägg också får det. Det är
            det minsta vi kan göra.
          </note>
          <note>
            Jag hänvisar till vårt särskilda yttrande.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 16.)
          </note>
          <note>
            § 14 Folkhälsofrågor
          </note>
          <note>
            Socialutskottets betänkande 2019/20:SoU5
          </note>
          <note>
            Folkhälsofrågor
          </note>
          <note>
            föredrogs.
          </note>
          <note type="speaker">
            Anf. 100 ULRIKA JÖRGENSEN (M):
          </note>
          <note>
            Fru talman! Hälsofrämjande och preventionsarbete är något av
            det viktigaste ett samhälle kan fokusera på. Tyvärr handlar debatten
            alltför ofta om sjukvården i stället för om hur vi gör så att
            färre individer får ohälsa och sjukdom.
          </note>
          <note>
            Alla sjukdomar går givetvis inte att förebygga, men vi i politiken
            kan göra mycket mer inom området. Moderaterna är det parti som
            lagt fram den första hälsofrämjande- och preventionsmotionen i
            Sveriges riksdag, något som jag är väldigt stolt över och som
            jag kommer att återkomma till i mitt anförande.
          </note>
          <note>
            Men först: Socialutskottet har glädjande nog enats om att föreslå
            två tillkännagivanden till regeringen. För det första vill vi
            se över om smittskyddslagen fyller sin funktion när det gäller
            informationsplikten för hivpositiva. För det andra vill vi att
            regeringen ska ta fram förebyggande insatser för att främja hbtq-personers
            psykiska hälsa.
          </note>
          <note>
            Fru talman! Vi moderater tycker att det är dags att ta fram och
            genomföra en nationell hälsofrämjande strategi. Sverige måste
            arbeta mer sammanhållet, samordnat och systematiskt med åtgärder
            som är hälsofrämjande, preventiva och långsiktiga.
          </note>
          <note>
            Utifrån nuvarande styrning och organisation av hälso- och sjukvården
            finns det utmaningar, då prevention oftast är lågt prioriterat
            i vården. Sverige behöver därför ta fram en nationell hälsofrämjande
            strategi som kan ge tydliga riktlinjer och handlingsplaner för
            att kunna stärka och effektivisera det förebyggande hälsoarbetet
            i landet.
          </note>
          <note>
            Vi menar att det bör skapas former och regelverk som möjliggör
            nya forum och arenor för proaktivt hälsofrämjande insatser. Det
            kan till exempel vara att man kan göra hälsokontroller på apoteket.
            Här vill jag, fru talman, passa på att yrka bifall till vår reservation
            l.
          </note>
          <note>
            Hälsosamma levnadsvanor som att röra på sig dagligen, sunda matvanor,
            en hälsosam vikt och att inte röka är bra för din hälsa. Vet ni
            hur stor del av all cancer som kan förebyggas? Det är faktiskt
            minst en tredjedel av all cancer som enligt Cancerfonden kan förebyggas
            genom hälsosamma levnadsvanor. Socialstyrelsen beräknar att i
            alla fall 20 procent av all sjukdom i Sverige kan förhindras om
            vi som helhet förbättrar våra levnadsvanor.
          </note>
          <note>
            Personer drabbas givetvis tyvärr ändå av hjärtinfarkter, trots
            att de ätit hälsosamt och motionerat dagligen. Någon garanti finns
            givetvis inte. Men att tidigt ge råd och stöd om fysisk aktivitet
            och hälsosamma matvanor, redan på mödravårdscentralen och barnavårdscentralen,
            har betydelse då många av våra beteenden grundläggs de första
            åren.
          </note>
          <note>
            Vårdutbildningarna bör innehålla mer prevention och sjukdomsförebyggande.
            Det behövs fler professioner inom vården med hälsofrämjande kunskaper
            såsom fysioterapeuter, arbetsterapeuter, dietister och hälsocoacher.
          </note>
          <note>
            Vår roll i politiken är att underlätta för invånarna att göra
            hälsosamma val, inte att komma med pekpinnar och förbud. Det är
            tillgången till stöd, kunskap, inspiration och samarbete som vi
            ska fokusera på. En uttalad målsättning för politiken ska vara
            att bygga ett aktivt, hälsosamt Sverige som är långsiktigt hållbart
            för alla invånare.
          </note>
          <note>
            Fru talman! Moderaterna vill reformera fysisk aktivitet på recept,
            som är en metod att motivera fler människor att genomföra en fysisk
            hälsofrämjande aktivitet. Det kan handla om att se över tillgången
            till recept så att de finns i hela landet, oberoende av var man
            bor, samt att se över förmågan att följa receptet, då den kan
            variera på grund av patientens betalningsförmåga. Det skulle även
            kunna innebära att träffa en personlig tränare för upplägg och
            stöd. Ett annat förslag är att se över om skattereduk ­ tion för
            fysisk träning och friskvård likt RUT-avdraget skulle kunna vara
            en fungerande metod.
          </note>
          <note>
            Fru talman! Det finns många goda exempel på hälsosamma projekt
            i landet. Men det är just det: De är i projektform, och när pengarna
            är slut är även projektet slut. Vi måste bli bättre på att från
            början få med imple ­ menteringen in i ordinarie verksamhet om
            det visar sig att projektet föll väl ut.
          </note>
          <note>
            Jag berättade i förra årets folkhälsodebatt om min hemkommun
            Kungsbacka i Hallands län, där vi sedan tio år har ett samarbete
            mellan regionen, det vill säga sjukvården, kommunen, det vill
            säga skola och fritid, föreningslivet och näringslivet. Metoden
            når barn med övervikt eller fetma i kombination med psykisk eller
            fysiska ohälsa, något som ofta lett till skolfrånvaro. Detta är
            en fungerande samverkansmodell där den fysiska, psykiska och sociala
            hälsan inkluderas och som glädjande nog spridit sig till flera
            kommuner i Halland och andra delar av landet.
          </note>
          <note>
            Fru talman! Varför lyfter jag återigen fram detta exempel? Jo,
            här debatterar vi folkhälsofrågor utifrån socialutskottets ansvarsområde,
            och jag vill påstå att för att få förändring på samhällsnivå måste
            debatten även inkludera andra utskottsområden där ideella föreningar
            – som gör ett så fantastiskt jobb –, civilsamhället och näringslivet
            blir naturliga samarbetspartner. Man kan verka för hälsosamma
            städer, involvera byggföretag som gärna är med och satsar på hållbarhet
            och hälsa, se friluftslivet som en hälsofrämjande resurs, satsa
            på säkra cykelvägar så att det finns möjlighet till vardagsrörelse
            och bjuda in idrottsföreningarna till skola och fritidshem – ja,
            möjligheterna är oändliga. Men det krävs att vi på riktigt arbetar
            över de organisatoriska stuprören på nationell, regional och kommunal
            nivå.
          </note>
          <note>
            Fru talman! Avslutningsvis vill jag återigen berätta hur stolt
            jag känner mig över att mitt parti Moderaterna lägger riksdagens
            första preventions ­ motion . Jag vill tacka alla de organisationer
            som hjälpt oss att ytterligare förbättra denna motion, vilket,
            mina vänner, innebär att inför nästa mo ­ tionsperiod har vi moderater
            en ännu vassare motion.
          </note>
          <note>
            (Applåder)
          </note>
          <note type="speaker">
            Anf. 101 CLARA ARANDA (SD):
          </note>
          <note>
            Fru talman! Nu har vi gått in i ett nytt decennium, och det är
            tid att blicka framåt. Samtidigt som vi blickar framåt måste vi
            se värdet i att lära av det som har varit och låta det vara en
            kompass för den framtida politiska inriktningen, för vi har mycket
            att göra.
          </note>
          <note>
            De senaste tio åren har omkring 15 000 människor dött av psykisk
            ohälsa. Självmord, som är den yttersta konsekvensen av psykisk
            ohälsa, ska inte betraktas som ett val. Det är ett psykologiskt
            olycksfall – ett olycksfall som kan förhindras med rätt åtgärder.
          </note>
          <note>
            Det har gått tolv år sedan riksdagen antog en nollvision för
            suicid. Och under dessa tolv år har vi inte kunnat få till någon
            förändring vad gäller de höga suicidtalen i Sverige. Det tycker
            jag verkligen är anmärkningsvärt.
          </note>
          <note>
            Om vi jämför nollvisionen för självmord med den i stället väldigt
            framgångsrika nollvisionen för dödsfall i trafiken, kan följande
            slutsats dras: Mångmiljardbelopp som satsas långsiktigt på konkreta
            åtgärder, riktad forskning, uppföljning och utvärdering ger resultat.
          </note>
          <note>
            När det gäller suicid har vi inte ens konkreta och seriösa mål
            för hur vi ska arbeta för en minskning av antalet självmord. Det
            finns fortfarande inga planer på att tillsätta en nationell samordnare
            för ett samlat nationellt arbete med suicidprevention, och när
            tjänstemän fattar beslut om att lägga ned en välfungerande stödfunktion
            som jourtelefonen Hjälplinjen står vår regering handlingsförlamad.
            Det säger ganska mycket om den verkliga viljan att få till en
            förändring.
          </note>
          <note>
            Man kan fråga sig varför det går att arbeta långsiktigt, strategiskt
            och välstrukturerat när det gäller dödsfall i trafiken men inte
            när det handlar om självmord, trots att sex gånger fler människor
            dör av självmord än i trafiken.
          </note>
          <note>
            Fru talman! Det är inte någon annans ansvar, utan ansvaret är
            vårt. Det är tid att avsluta tidigare decenniers misslyckanden
            och se till att vi nu verkar för en förändring. Allra först måste
            vi sluta att göra det vi alltid har gjort och våga pröva något
            nytt. Vi måste inse vikten av att arbeta med frågor som rör psykisk
            hälsa på ett helt annat sätt.
          </note>
          <note>
            Psykisk hälsa och psykisk ohälsa begränsas i dag, i stora drag,
            till hälso- och sjukvårdspolitiken och folkhälsopolitiken. För
            att kunna stärka den psykiska hälsan i samhället och samtidigt
            möta den ökade psykiska ohälsan krävs en genomgripande förståelse
            för att psykisk hälsa är ett område som berör flera politiska
            områden och en rad olika samhällsnivåer.
          </note>
          <note>
            Därför är det också hög tid att samla psykisk hälsa till ett
            politikområde som är styrande när det gäller insatser inom andra
            politikområden, det vill säga en samlad utgångspunkt för den politiska
            styrningen och samtliga insatser på området.
          </note>
          <note>
            Vi behöver arbeta med frågan utifrån ett helhetsperspektiv. Psykisk
            hälsa måste hanteras med långsiktiga och genomtänkta åtgärder
            där den nationella styrningen är ändamålsinriktad och tydlig.
            Det är dags att sluta upp med kvartalspolitiken en gång för alla
            och inse att vi måste ha en seriös plan som är långsiktig och
            löper över flera år. Om vi lyckas med det kan vi också få glädjen
            att analysera ett helt annat resultat när vi går in i nästa decennium.
          </note>
          <note>
            Fru talman! Suicid förekommer i alla grupper. Det är som vi vet
            utbrett hos unga. Samtidigt är suicid vanligare hos äldre, framför
            allt äldre män, och gruppen kvinnor utgör i stället den största
            andelen självmordsförsök.
          </note>
          <note>
            Det finns också en grupp som är särskilt drabbad, och det är
            hbtq-personer. Hos hbtq-personer är psykiska besvär mer förekommande
            än hos befolkningen i övrigt, och därför vill Sverigedemokraterna
            också se mer specifika insatser för att främja hbtq-personers
            psykiska hälsa.
          </note>
          <note>
            Vi behöver bredda det befintliga arbetet och ta till mer specifika
            åtgärder än just utbildningsinsatser, för det vi gör i dag är
            alldeles för enkelspårigt och långt ifrån tillräckligt .
          </note>
          <note>
            Först och främst behöver vi arbeta preventivt för att minimera
            risken för att psykisk ohälsa utvecklas hos gruppen. Vi behöver
            också verka för en mer kunskapsbaserad och jämlik vård i hela
            landet. Därför har Sverigedemokraterna lagt förslag om nationella
            riktlinjer med fokus på förebyggande insatser där vi också belyser
            vikten av psykologiskt stöd som en primär behandlingsmetod vid
            exempelvis könsdysfori.
          </note>
          <note>
            En annan viktig faktor är forskningens avgörande roll för en
            hållbar kunskapsutveckling. Vi måste säkerställa utvecklingen
            av evidensbaserade metoder inom både hälso- och sjukvård och socialtjänst.
            Därför är det också högaktuellt att vi tillsätter ett nationellt
            forskningsprogram för psykisk hälsa där det finns utrymme för
            forskning relaterad till hbtq-personers psykiska hälsa och förekomsten
            av suicid i allmänhet.
          </note>
          <note>
            Med mer kunskap och rätt insatser kommer vi att kunna förhindra
            att fyra personer i Sverige tar sitt liv varje dag. Vi kan förhindra
            att någon förlorar sin bästa vän, sin syster eller kanske sin
            älskade pappa. Vi kan förhindra dessa fruktansvärda tragedier.
            Vi kan bättre, och ansvaret är vårt att ta.
          </note>
          <note>
            Jag vill avslutningsvis yrka bifall till Sverigedemokraternas
            reserva ­ tion nr 8.
          </note>
          <note>
            (Applåder)
          </note>
          <note type="speaker">
            Anf. 102 SOFIA NILSSON (C):
          </note>
          <note>
            Fru talman! De påverkbara skillnaderna i hälsa ska vara borta
            inom en generation. Det är det övergripande målet för Sveriges
            folkhälsopolitik. Om det målet ska nås krävs mer insatser än de
            vi gör i dag.
          </note>
          <note>
            Vi står oss ganska bra vad gäller folkhälsa internationellt sett,
            men vi har alldeles för stora hälsoklyftor inom samhället som
            vi måste göra mer för att sluta.
          </note>
          <note>
            Tre faktorer som har stor betydelse är utbildningsnivå, socioekonomisk
            bakgrund och ålder.
          </note>
          <note>
            Den första utmaningen vi ser handlar om utbildningsnivån. Just
            utbildningsnivå har en stor betydelse för hälsotalen. Skillnaden
            i hälsa mellan dem som har en eftergymnasial utbildning och dem
            som inte har det är väldigt stor. När en koppling är så stark
            och tydlig borde samhället göra mer. Att gå ut grundskolan utan
            fullständiga betyg är en stark bidragande faktor till senare problem
            med hälsan. Här borde regeringen ha gjort krafttag för att se
            till att ungdomar faktiskt slutar skolan med fullständiga betyg.
          </note>
          <note>
            De n andra utmaningen vi kan se är klyftorna mellan dem som är
            födda i ett annat land och dem som är födda i Sverige. Framför
            allt handlar det om arbete. Risken är mycket större för den som
            är född i ett annat land att drabbas av långvarig arbetslöshet
            och långvarigt bidragsberoende, vilket i sig också är en riskfaktor
            för ohälsa. Att vi satsar på insatser som gör det lättare och
            billigare för företag att anställa är därför också starkt kopplat
            till folkhälsoarbetet och en viktig insats som staten skulle behöva
            göra.
          </note>
          <note>
            Den tredje utmaningen vi står inför handlar om psykisk ohälsa.
            Speci ­ ellt i gruppen äldre ser vi att vi har svårt att fånga
            upp detta problem. Äldres psykiska ohälsa måste belysas och uppmärksammas
            i primärvården på ett bättre sätt än i dag. Centerpartiet har
            därför lagt fram ett förslag , som debatterades i denna kammare
            i förra veckan , om att vi vill införa ett äldre ­ hälsovårdsprogram
            som bland annat ska fånga upp just ofrivillig ensamhet och psykisk
            ohälsa bland äldre.
          </note>
          <note>
            De förslag som vi debatterar här i kammaren i dag spänner över
            många livsområden och sektorer – allt från psykisk ohälsa till
            förebyggande arbete och vaccinationer. Kanske kan såväl bredden
            som mängden av förslag och insatser ge intrycket att det är svårt
            eller nästan omöjligt att åstadkomma mer jämlika villkor och möjligheter.
            Men i själva verket tror jag att det snarare förhåller sig tvärtom.
            Just bredden i de livsvillkor som bidrar till hälsoklyftorna innebär
            att det finns såväl enklare som mer komplexa förändringar inom
            alla sektorer och att alla aktörer kan bidra med något.
          </note>
          <note>
            Frågan är hur vi kan styra folkhälsoarbetet så att det faktiskt
            ger effekt där det behövs som mest.
          </note>
          <note>
            Folkhälsa handlar om preventiva, breda insatser som riktas mot
            större grupper i samhället. Det handlar även om att pinpointa
            problem och arbeta intensivt mot enskilda individer eller mindre
            grupper.
          </note>
          <note>
            Sverige har en lång tradition av att arbeta preventivt med exempelvis
            barnhälsovårdsprogram, mödrahälsovårdsprogram och allmänna vaccina
            ­ tionsprogram. Dessa program bygger på frivillighet, hög kunskap
            och tillit mellan profession och individ. De är goda exempel på
            ett effektivt och bra system som vi ska värna och utveckla eftersom
            det har positiva effekter på just folkhälsan.
          </note>
          <note>
            Tittar vi exempelvis på de allmänna vaccinationsprogram som erbjuds
            till alla barn och föräldrar ser vi att 97 procent av dagens alla
            tvååringar är vaccinerade. Det är en hög siffra som vi ska vara
            stolta över. Denna höga andel tyder på att vi har ett välfungerande
            system som bygger på just viljan att faktiskt vaccinera. Det tyder
            också på att föräldrarna känner sig trygga med den kunskap de
            får och känner tillit till vården. Detta är värden som är otroligt
            viktiga för att vi även i fortsättningen ska ha en hög procentsiffra
            vad gäller vaccinationer.
          </note>
          <note>
            Centerpartiet vill att vaccinationer även i fortsättningen ska
            bygga på frivillighet, hög kunskap och tillit snarare än tvång,
            pekpinnar och straff.
          </note>
          <note>
            En annan bred insats som riktar sig mot stora grupper handlar
            om fysisk aktivitet och rörelse. Att fysisk aktivitet har stor
            positiv inverkan på vår hälsa har nog ingen kunnat missa. Men
            trots det rör vi oss allt mindre. Speciellt oroväckande är utvecklingen
            hos våra barn och unga, där vi kan se att stillasittande och övervikt
            ökar.
          </note>
          <note>
            Individen själv har naturligtvis ett stort ansvar för sin fysiska
            aktivitet och sin hälsa i stort. Men samhället kan göra mycket
            för att främja en god hälsa och stimulera till mer aktivitet och
            rörelse i vardagen.
          </note>
          <note>
            Folkhälsoarbetet måste därför genomsyra hela samhällsbygget –
            allt från hur vi planerar våra bostadsområden, gång- och cykelvägar,
            det offentliga gemensamma rummet inne i byar och städer till hur
            vi utformar vår arbetsdag och schemalägger rörelse och pulshöjande
            aktivitet i skolan för våra barn. Alla dessa insatser har bäring
            på folkhälsan.
          </note>
          <note>
            Det är inte bara bland barn som dessa insatser är viktiga. Rörelse
            och fysisk aktivitet är också speciellt viktigt inom gruppen äldre.
            Därför yrkar jag bifall till reservation nr 14 som handlar om
            fysisk aktivitet på recept.
          </note>
          <note>
            Även om jag känner glädje över att vi i dag kan fatta beslut
            om två tillkännagivanden som Centerpartiet stöder och som har
            stor betydelse för folkhälsopolitiken ser Centerpartiet mycket
            allvarligt på det faktum att klyftorna kopplade till utbildning
            och socioekonomisk bakgrund ökar i samhället. Här får vi inte
            släppa fokus, utan i stället behöver vi växla upp arbetet för
            att kunna sluta hälsoklyftorna inom en generation.
          </note>
          <note type="speaker">
            Anf. 103 KARIN RÅGSJÖ (V):
          </note>
          <note>
            Fru talman! Vi lever i ett samhälle där hälsoklyftorna tyvärr
            ökar. Det handlar också om ökad ojämlikhet. Detta kan nog inte
            lösas med bara folkhälsa, för det handlar om strukturer, fördelning
            och så vidare.
          </note>
          <note>
            Hela mitt anförande kommer att handla om arbetet mot självmord
            eftersom det ingår i det förebyggande folkhälsoarbetet.
          </note>
          <note>
            Självmord är ett stort samhälls- och folkhälsoproblem. Varje
            år tar 1 500 personer sitt liv. Det är ett självmord var sjätte
            timme, eller fyra människoliv om dagen. Ytterligare 15 000 personer
            per år försöker att ta sitt liv och 150 000 har allvarliga självmordstankar.
            Många är alltså berörda, personerna själva och deras familjer,
            vänner och så vidare.
          </note>
          <note>
            Kan man förebygga självmord? Ja, det är klart att man kan. Men
            då måste vi göra mer. Precis som en tidigare talare sa kan vi
            jämföra med ett annat område med nollvision, nämligen trafiken.
            Här har man fått ned antalet dödsfall, kanske genom att man har
            varit fokuserad, gjort förbättringar, hela tiden mätt och varit
            väldigt på. Vi ser inte motsvarande satsning när det gäller självmord
            trots att det dör sex gånger fler i självmord än i trafiken. Alltså
            borde det göras mycket mer på detta område.
          </note>
          <note>
            Fru talman! Män är kraftigt överrepresenterade när det gäller
            självmord. Det är känt sedan länge. Detsamma gäller gruppen hbtq-personer.
            Här måste vi gräva och göra analyser och på allvar titta på både
            genus och hbtq-perspektiv för att komma vidare.
          </note>
          <note>
            Fru talman! Det behöver också utarbetas tydliga riktlinjer för
            hur ett regionalt arbete mot självmord kan stärkas för riskgrupperna,
            för här ligger ansvaret. Regering och riksdag har försökt att
            förebygga självmord, och 2008 antogs en nollvision. Att ingen
            ska behöva ta sitt liv är själva the mission.
          </note>
          <note>
            Men bara en nollvision kommer aldrig att räcka. I trafikpolitiken
            framträder ett tydligt mönster där nollvisionen kompletteras med
            en mängd konkreta och mätbara åtgärder. Exempelvis analyserar
            Trafikverket kontinuerligt allvarliga olyckor i trafiken, vilket
            är jättebra. Detta borde också göras för självmord. Det är nödvändigt
            att följa upp nollvisionen regionalt och nationellt och utvärdera
            nollvisionen, annars kommer inget att hända.
          </note>
          <note>
            Fru talman! Självmord kan förebyggas på en rad sätt, exempelvis
            genom att vi ser till att vården är beredd, kompetent och offensiv
            och genom att analysera de självmord som sker. Även personer som
            har varit i kontakt med vården begår självmord. Det är inget litet
            antal som går därifrån utan att ha fått hjälp. Här måste vi lyfta
            på locket och se vad det är som händer i vården, eller snarare
            vad som inte händer i vården. Detta kan man fundera på. Många
            har stora behov av att läggas in, men det bortser man från. Detta
            är ytterst en fråga för regionerna.
          </note>
          <note>
            Fru talman! Inspektionen för vård och omsorg ska regelbundet
            sammanställa och analysera inrapporterade självmordshändelser
            och sedan föra tillbaka resultaten till vård- och omsorgsgivarna.
            Men i dag finns det ingen tillförlitlig analys av vad som har
            skett, utan det är i stället ett stort frågetecken. Att all tillgänglig
            kunskap om självmord i anslutning till vården måste sammanställas
            säger sig självt.
          </note>
          <note>
            Fru talman! Vänsterpartiet vill att en lämplig myndighet ska
            ges i uppdrag att utreda hur det förebyggande arbetet mot självmord
            kan stärkas regionalt och bli mer effektivt.
          </note>
          <note>
            Det är viktigt att göra en hälsoanalys av självmord och misstänkta
            självmord. Det är viktigt för anhöriga och forskning och för hur
            vi ska arbeta vidare. Det är också viktigt att förbättra kunskapen
            om varje enskilt självmord för att ytterligare förstärka vården.
            Detta är en självklarhet.
          </note>
          <note>
            Fru talman! Vänsterpartiet vill att en lämplig myndighet får
            i uppdrag att analysera hur varje enskilt självmord kan utredas
            och leda till ett förbättrat förebyggande arbete.
          </note>
          <note>
            Vi behöver få ut mer information om hur självmord kan förebyggas.
            Vi behöver också prata mer om självmord. Det är fortfarande ett
            ganska tabubelagt ämne.
          </note>
          <note>
            Fru talman! Vi vill att en lämplig myndighet får i uppdrag att
            ta fram ett nationellt informationspaket om psykisk ohälsa och
            självmord speciellt riktat till hälso- och sjukvård, socialtjänst,
            skola, föräldrar och andra anhöriga.
          </note>
          <note>
            Vi behöver ha mer kunskap, och vi behöver definitivt arbeta med
            denna fråga på ett mer effektivt sätt. Vi kan göra mer.
          </note>
          <note>
            Jag yrkar bifall till reservation 6, som berör hela detta område.
          </note>
          <note>
            (forts. § 17)
          </note>
          <note>
            Ajournering
          </note>
          <note>
            Kammaren beslutade kl. 15.48 på förslag av andre vice talmannen
            att ajournera sammanträdet till kl. 16.00, då votering skulle
            äga rum.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 16.00.
          </note>
          <note>
            § 15 Beslut om ärenden som slutdebatterats den 18 februari
          </note>
          <note>
            MJU6 Jakt och viltvård
          </note>
          <note>
            Punkt 2 (Viltförvaltningsdelegationernas ansvar och beslutanderätt)
          </note>
          <note>
            1. utskottet
          </note>
          <note>
            2. res. 1 (M, SD, KD)
          </note>
          <note>
            Votering:
          </note>
          <note>
            170 för utskottet
          </note>
          <note>
            137 för res. 1
          </note>
          <note>
            1 avstod
          </note>
          <note>
            41 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 86 S, 28 C, 24 V, 17 L, 13 MP, 2 -
          </note>
          <note>
            För res. 1: 60 M, 59 SD, 18 KD
          </note>
          <note>
            Avstod: 1 M
          </note>
          <note>
            Frånvarande: 14 S, 9 M, 3 SD, 3 C, 3 V, 4 KD, 2 L, 3 MP
          </note>
          <note>
            Jamal El-Haj och Jörgen Hellman (båda S) samt Leila Ali-Elmi
            (MP) anmälde att de avsett att rösta ja men markerats som frånvarande.
          </note>
          <note>
            Helena Bouveng (M) anmälde att hon avsett att rösta nej men markerats
            ha avstått från att rösta.
          </note>
          <note>
            Punkt 3 (Åtgärder för minskad vildsvinsstam)
          </note>
          <note>
            1. utskottet
          </note>
          <note>
            2. res. 2 (C)
          </note>
          <note>
            Votering:
          </note>
          <note>
            265 för utskottet
          </note>
          <note>
            28 för res. 2
          </note>
          <note>
            19 avstod
          </note>
          <note>
            37 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 87 S, 62 M, 59 SD, 24 V, 17 L, 14 MP, 2 -
          </note>
          <note>
            För res. 2: 28 C
          </note>
          <note>
            Avstod: 1 S, 18 KD
          </note>
          <note>
            Frånvarande: 12 S, 8 M, 3 SD, 3 C, 3 V, 4 KD, 2 L, 2 MP
          </note>
          <note>
            Hans Hoff (S) anmälde att han avsett att rösta ja men markerats
            ha avstått från att rösta.
          </note>
          <note>
            Punkt 5 (Jaktmedel och jakthjälpmedel)
          </note>
          <note>
            1. utskottet
          </note>
          <note>
            2. res. 4 (KD)
          </note>
          <note>
            Votering:
          </note>
          <note>
            294 för utskottet
          </note>
          <note>
            18 för res. 4
          </note>
          <note>
            37 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 88 S, 62 M, 59 SD, 28 C, 24 V, 17 L, 14 MP, 2
            -
          </note>
          <note>
            För res. 4: 18 KD
          </note>
          <note>
            Frånvarande: 12 S, 8 M, 3 SD, 3 C, 3 V, 4 KD, 2 L, 2 MP
          </note>
          <note>
            Punkt 6 (Eftersöksjakt)
          </note>
          <note>
            1. utskottet
          </note>
          <note>
            2. res. 6 (M)
          </note>
          <note>
            Votering:
          </note>
          <note>
            173 för utskottet
          </note>
          <note>
            62 för res. 6
          </note>
          <note>
            77 avstod
          </note>
          <note>
            37 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 88 S, 28 C, 24 V, 17 L, 14 MP, 2 -
          </note>
          <note>
            För res. 6: 62 M
          </note>
          <note>
            Avstod: 59 SD, 18 KD
          </note>
          <note>
            Frånvarande: 12 S, 8 M, 3 SD, 3 C, 3 V, 4 KD, 2 L, 2 MP
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            MJU7 Skogspolitik
          </note>
          <note>
            Punkt 1 (Mål för skogspolitiken)
          </note>
          <note>
            1. utskottet
          </note>
          <note>
            2. res. 2 (L)
          </note>
          <note>
            Votering:
          </note>
          <note>
            235 för utskottet
          </note>
          <note>
            18 för res. 2
          </note>
          <note>
            59 avstod
          </note>
          <note>
            37 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 88 S, 62 M, 28 C, 24 V, 18 KD, 14 MP, 1 -
          </note>
          <note>
            För res. 2: 17 L, 1 -
          </note>
          <note>
            Avstod: 59 SD
          </note>
          <note>
            Frånvarande: 12 S, 8 M, 3 SD, 3 C, 3 V, 4 KD, 2 L, 2 MP
          </note>
          <note>
            Punkt 5 (Arealmål för skyddad skog)
          </note>
          <note>
            1. utskottet
          </note>
          <note>
            2. res. 6 (M, SD, KD)
          </note>
          <note>
            Votering:
          </note>
          <note>
            173 för utskottet
          </note>
          <note>
            139 för res. 6
          </note>
          <note>
            37 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 88 S, 28 C, 24 V, 17 L, 14 MP, 2 -
          </note>
          <note>
            För res. 6: 62 M, 59 SD, 18 KD
          </note>
          <note>
            Frånvarande: 12 S, 8 M, 3 SD, 3 C, 3 V, 4 KD, 2 L, 2 MP
          </note>
          <note>
            Punkt 6 (Virkesproduktion och klimatfrågor)
          </note>
          <note>
            1. utskottet
          </note>
          <note>
            2. res. 8 (C)
          </note>
          <note>
            Votering:
          </note>
          <note>
            207 för utskottet
          </note>
          <note>
            28 för res. 8
          </note>
          <note>
            77 avstod
          </note>
          <note>
            37 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 88 S, 62 M, 24 V, 17 L, 14 MP, 2 -
          </note>
          <note>
            För res. 8: 28 C
          </note>
          <note>
            Avstod: 59 SD, 18 KD
          </note>
          <note>
            Frånvarande: 12 S, 8 M, 3 SD, 3 C, 3 V, 4 KD, 2 L, 2 MP
          </note>
          <note>
            Punkt 7 (Angrepp av granbarkborre i skyddade områden)
          </note>
          <note>
            1. utskottet
          </note>
          <note>
            2. res. 10 (M, SD, KD)
          </note>
          <note>
            Votering:
          </note>
          <note>
            173 för utskottet
          </note>
          <note>
            139 för res. 10
          </note>
          <note>
            37 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 88 S, 28 C, 24 V, 17 L, 14 MP, 2 -
          </note>
          <note>
            För res. 10: 62 M, 59 SD, 18 KD
          </note>
          <note>
            Frånvarande: 12 S, 8 M, 3 SD, 3 C, 3 V, 4 KD, 2 L, 2 MP
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            UU13 Riksrevisionens rapport om Sidas humanitära bistånd och
            långsiktiga utvecklingssamarbete
          </note>
          <note>
            Punkt 1 (Riksrevisionens rekommendationer)
          </note>
          <note>
            1. utskottet
          </note>
          <note>
            2. res. (M)
          </note>
          <note>
            Votering:
          </note>
          <note>
            249 för utskottet
          </note>
          <note>
            63 för res.
          </note>
          <note>
            37 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 88 S, 59 SD, 28 C, 24 V, 17 KD, 17 L, 14 MP, 2
            -
          </note>
          <note>
            För res.: 62 M, 1 KD
          </note>
          <note>
            Frånvarande: 12 S, 8 M, 3 SD, 3 C, 3 V, 4 KD, 2 L, 2 MP
          </note>
          <note>
            Punkt 2
          </note>
          <note>
            Kammaren biföll utskottets förslag.
          </note>
          <note>
            § 16 Beslut om ärenden som slutdebatterats vid dagens sammanträde
          </note>
          <note>
            KU6 Riksrevisionens ledningsstruktur
          </note>
          <note>
            Punkt 1 (Avslag på framställningen)
          </note>
          <note>
            1. utskottet
          </note>
          <note>
            2. res. 1 (V)
          </note>
          <note>
            Votering:
          </note>
          <note>
            287 för utskottet
          </note>
          <note>
            25 för res. 1
          </note>
          <note>
            37 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 88 S, 62 M, 59 SD, 28 C, 18 KD, 17 L, 14 MP, 1
            -
          </note>
          <note>
            För res. 1: 24 V, 1 -
          </note>
          <note>
            Frånvarande: 12 S, 8 M, 3 SD, 3 C, 3 V, 4 KD, 2 L, 2 MP
          </note>
          <note>
            Punkt 2 ( Riksdagsordningens huvudbestämmelser om Riksrevisionens
            ledningsstruktur )
          </note>
          <note>
            Under denna punkt föreslogs ändringar i huvudbestämmelser i riksdagsordningen.
            Utskottet hade föreslagit att ändringarna skulle beslutas enligt
            8 kap. 17 § första stycket andra meningen regeringsformen. Enligt
            denna bestämmelse kunde riksdagen anta bestämmelser i riksdagsordningen
            genom endast ett beslut om minst tre fjärdedelar av de röstande
            och mer än hälften av riksdagens ledamöter röstade för beslutet
            . Under denna punkt hade endast yrkats bifall till utskottets
            förslag, men b eslutet skulle enligt riksdagsordningen ändå fattas
            genom omröstning .
          </note>
          <note>
            Votering:
          </note>
          <note>
            289 för bifall
          </note>
          <note>
            23 för avslag
          </note>
          <note>
            37 frånvarande
          </note>
          <note>
            Andre vice t almannen konstaterade att minst tre fjärdedelar
            av de röstande och mer än hälften av riksdagens ledamöter hade
            röstat ja, och kammaren hade således bifallit utskottets förslag
            till beslut.
          </note>
          <note>
            Partivis fördelning av rösterna:
          </note>
          <note>
            För bifall: 8 8 S, 6 2 M, 5 9 SD, 28 C, 1 V, 1 8 KD, 1 7 L, 1
            4 MP , 2 -
          </note>
          <note>
            För avslag: 23 V
          </note>
          <note>
            Frånvarande: 1 2 S, 8 M, 3 SD, 3 C, 3 V, 4 KD, 2 L, 2 MP
          </note>
          <note>
            Amineh Kakabaveh (-) anmälde att hon avsett att rösta nej men
            markerats ha röstat ja.
          </note>
          <note>
            Övriga p unkter
          </note>
          <note>
            Kammaren biföll utskottets förslag.
          </note>
          <note>
            FiU49 Ändringar i statens budget för 2020 – Stöd till kommunsektorn
            för att stärka välfärden
          </note>
          <note>
            Kammaren biföll utskottets förslag.
          </note>
          <note>
            NU9 Underskott i förhållande till elnätsföretagens intäktsramar
            för tillsynsperioden 2012–2015
          </note>
          <note>
            Punkt 1
          </note>
          <note>
            Kammaren biföll utskottets förslag.
          </note>
          <note>
            Punkt 2 (Outnyttjade underskott)
          </note>
          <note>
            1. utskottet
          </note>
          <note>
            2. res. (M, SD, KD, L)
          </note>
          <note>
            Votering:
          </note>
          <note>
            155 för utskottet
          </note>
          <note>
            156 för res.
          </note>
          <note>
            38 frånvarande
          </note>
          <note>
            Kammaren biföll res.
          </note>
          <note>
            Partivis fördelning av rösterna:
          </note>
          <note>
            För utskottet: 88 S, 28 C, 24 V, 14 MP, 1 -
          </note>
          <note>
            För res.: 61 M, 59 SD, 18 KD, 17 L, 1 -
          </note>
          <note>
            Frånvarande: 12 S, 9 M, 3 SD, 3 C, 3 V, 4 KD, 2 L, 2 MP
          </note>
          <note>
            CU7 En utvecklad översiktsplanering
          </note>
          <note>
            Punkt 1 (Översiktsplanens aktualitet)
          </note>
          <note>
            1. utskottet
          </note>
          <note>
            2. res. 1 (KD)
          </note>
          <note>
            Votering:
          </note>
          <note>
            293 för utskottet
          </note>
          <note>
            18 för res. 1
          </note>
          <note>
            38 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 88 S, 61 M, 59 SD, 28 C, 24 V, 17 L, 14 MP, 2
            -
          </note>
          <note>
            För res. 1: 18 KD
          </note>
          <note>
            Frånvarande: 12 S, 9 M, 3 SD, 3 C, 3 V, 4 KD, 2 L, 2 MP
          </note>
          <note>
            Övriga p unkter
          </note>
          <note>
            Kammaren biföll utskottets förslag.
          </note>
          <note>
            CU9 Hyresrätt m.m.
          </note>
          <note>
            Punkt 1 (Hyreslagen)
          </note>
          <note>
            1. utskottet
          </note>
          <note>
            2. res. 1 (V)
          </note>
          <note>
            3. res. 2 (KD)
          </note>
          <note>
            Förberedande votering:
          </note>
          <note>
            26 för res. 1
          </note>
          <note>
            18 för res. 2
          </note>
          <note>
            268 avstod
          </note>
          <note>
            37 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            268 för utskottet
          </note>
          <note>
            24 för res. 1
          </note>
          <note>
            19 avstod
          </note>
          <note>
            38 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 88 S, 61 M, 59 SD, 28 C, 17 L, 14 MP, 1 -
          </note>
          <note>
            För res. 1: 24 V
          </note>
          <note>
            Avstod: 18 KD, 1 -
          </note>
          <note>
            Frånvarande: 12 S, 9 M, 3 SD, 3 C, 3 V, 4 KD, 2 L, 2 MP
          </note>
          <note>
            Amineh Kakabaveh (-) anmälde att hon avsett att rösta nej men
            markerats ha avstått från att rösta.
          </note>
          <note>
            Punkt 2 (Kriminella gruppers användning av lägenheter)
          </note>
          <note>
            1. utskottet
          </note>
          <note>
            2. res. 3 (L)
          </note>
          <note>
            Votering:
          </note>
          <note>
            292 för utskottet
          </note>
          <note>
            18 för res. 3
          </note>
          <note>
            39 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 88 S, 61 M, 59 SD, 28 C, 24 V, 17 KD, 14 MP, 1
            -
          </note>
          <note>
            För res. 3: 17 L, 1 -
          </note>
          <note>
            Frånvarande: 12 S, 9 M, 3 SD, 3 C, 3 V, 5 KD, 2 L, 2 MP
          </note>
          <note>
            Lars-Arne Staxäng (M) anmälde att han avsett att rösta ja men
            markerats som frånvarande.
          </note>
          <note>
            Punkt 3 (Bostadsrättsregister)
          </note>
          <note>
            1. utskottet
          </note>
          <note>
            2. res. 4 (C, L)
          </note>
          <note>
            Votering:
          </note>
          <note>
            267 för utskottet
          </note>
          <note>
            45 för res. 4
          </note>
          <note>
            37 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 88 S, 62 M, 59 SD, 1 C, 24 V, 18 KD, 14 MP, 1
            -
          </note>
          <note>
            För res. 4: 27 C, 17 L, 1 -
          </note>
          <note>
            Frånvarande: 12 S, 8 M, 3 SD, 3 C, 3 V, 4 KD, 2 L, 2 MP
          </note>
          <note>
            Övriga p unkter
          </note>
          <note>
            Kammaren biföll utskottets förslag.
          </note>
          <note>
            JuU19 Hemlig dataavläsning
          </note>
          <note>
            Punkt 1 (Hemlig dataavläsning)
          </note>
          <note>
            1. utskottet
          </note>
          <note>
            2. res. 1 (V)
          </note>
          <note>
            Votering:
          </note>
          <note>
            286 för utskottet
          </note>
          <note>
            26 för res. 1
          </note>
          <note>
            37 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 88 S, 62 M, 59 SD, 28 C, 18 KD, 17 L, 13 MP, 1
            -
          </note>
          <note>
            För res. 1: 24 V, 1 MP, 1 -
          </note>
          <note>
            Frånvarande: 12 S, 8 M, 3 SD, 3 C, 3 V, 4 KD, 2 L, 2 MP
          </note>
          <note>
            Leila Ali-Elmi (MP) anmälde att hon avsett att rösta ja men markerats
            ha röstat nej.
          </note>
          <note>
            Punkt 2 (Platskrav)
          </note>
          <note>
            1. utskottet
          </note>
          <note>
            2. res. 2 (M, SD, KD)
          </note>
          <note>
            Votering:
          </note>
          <note>
            148 för utskottet
          </note>
          <note>
            139 för res. 2
          </note>
          <note>
            25 avstod
          </note>
          <note>
            37 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 88 S, 28 C, 17 L, 14 MP, 1 -
          </note>
          <note>
            För res. 2: 62 M, 59 SD, 18 KD
          </note>
          <note>
            Avstod: 24 V, 1 -
          </note>
          <note>
            Frånvarande: 12 S, 8 M, 3 SD, 3 C, 3 V, 4 KD, 2 L, 2 MP
          </note>
          <note>
            Punkt 3 (Hemlig dataavläsning i inhämtningslagsfallen)
          </note>
          <note>
            1. utskottet
          </note>
          <note>
            2. res. 3 (M, SD, KD)
          </note>
          <note>
            Votering:
          </note>
          <note>
            150 för utskottet
          </note>
          <note>
            139 för res. 3
          </note>
          <note>
            23 avstod
          </note>
          <note>
            37 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 88 S, 28 C, 2 V, 17 L, 14 MP, 1 -
          </note>
          <note>
            För res. 3: 62 M, 59 SD, 18 KD
          </note>
          <note>
            Avstod: 22 V, 1 -
          </note>
          <note>
            Frånvarande: 12 S, 8 M, 3 SD, 3 C, 3 V, 4 KD, 2 L, 2 MP
          </note>
          <note>
            Elin Segerlind och Håkan Svenneling (båda V) anmälde att de avsett
            att avstå från att rösta men markerats ha röstat ja.
          </note>
          <note>
            Punkt 5 (Beslut om tillträdestillstånd)
          </note>
          <note>
            1. utskottet
          </note>
          <note>
            2. res. 5 (KD)
          </note>
          <note>
            Votering:
          </note>
          <note>
            268 för utskottet
          </note>
          <note>
            17 för res. 5
          </note>
          <note>
            25 avstod
          </note>
          <note>
            39 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 87 S, 62 M, 59 SD, 28 C, 17 L, 14 MP, 1 -
          </note>
          <note>
            För res. 5: 17 KD
          </note>
          <note>
            Avstod: 24 V, 1 -
          </note>
          <note>
            Frånvarande: 13 S, 8 M, 3 SD, 3 C, 3 V, 5 KD, 2 L, 2 MP
          </note>
          <note>
            Pia Steensland (KD) anmälde att hon avsett att rösta nej men
            markerats som frånvarande.
          </note>
          <note>
            Övriga p unkter
          </note>
          <note>
            Kammaren biföll utskottets förslag.
          </note>
          <note>
            SfU13 Riksrevisionens rapport om jämställd sjukfrånvaro
          </note>
          <note>
            Punkt 1 (Jämställd sjukfrånvaro)
          </note>
          <note>
            1. utskottet
          </note>
          <note>
            2. res. 1 (S, V, MP)
          </note>
          <note>
            Votering:
          </note>
          <note>
            187 för utskottet
          </note>
          <note>
            125 för res. 1
          </note>
          <note>
            37 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 1 S, 62 M, 59 SD, 28 C, 18 KD, 17 L, 1 MP, 1 -
          </note>
          <note>
            För res. 1: 87 S, 24 V, 13 MP, 1 -
          </note>
          <note>
            Frånvarande: 12 S, 8 M, 3 SD, 3 C, 3 V, 4 KD, 2 L, 2 MP
          </note>
          <note>
            Leila Ali-Elmi (MP) anmälde att hon avsett att rösta nej men
            markerats ha röstat ja.
          </note>
          <note>
            Punkt 2 (Översyn av sjukförsäkringen och åtgärder mot den ojämställda
            sjukfrånvaron)
          </note>
          <note>
            1. utskottet
          </note>
          <note>
            2. res. 2 (SD)
          </note>
          <note>
            3. res. 4 (L)
          </note>
          <note>
            Förberedande votering:
          </note>
          <note>
            59 för res. 2
          </note>
          <note>
            18 för res. 4
          </note>
          <note>
            235 avstod
          </note>
          <note>
            37 frånvarande
          </note>
          <note>
            Kammaren biträdde res. 2.
          </note>
          <note>
            Huvudvotering:
          </note>
          <note>
            208 för utskottet
          </note>
          <note>
            59 för res. 2
          </note>
          <note>
            45 avstod
          </note>
          <note>
            37 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 88 S, 62 M, 1 C, 24 V, 18 KD, 14 MP, 1 -
          </note>
          <note>
            För res. 2: 59 SD
          </note>
          <note>
            Avstod: 27 C, 17 L, 1 -
          </note>
          <note>
            Frånvarande: 12 S, 8 M, 3 SD, 3 C, 3 V, 4 KD, 2 L, 2 MP
          </note>
          <note>
            SfU14 Riksrevisionens rapport om mörkertal inom bostadstillägget
          </note>
          <note>
            Punkt 1 (Riksrevisionens rapport om mörkertal inom bostadstillägget)
          </note>
          <note>
            1. utskottet
          </note>
          <note>
            2. res. 1 (SD)
          </note>
          <note>
            Votering:
          </note>
          <note>
            234 för utskottet
          </note>
          <note>
            59 för res. 1
          </note>
          <note>
            19 avstod
          </note>
          <note>
            37 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 88 S, 62 M, 28 C, 23 V, 18 KD, 14 MP, 1 -
          </note>
          <note>
            För res. 1: 59 SD
          </note>
          <note>
            Avstod: 1 V, 17 L, 1 -
          </note>
          <note>
            Frånvarande: 12 S, 8 M, 3 SD, 3 C, 3 V, 4 KD, 2 L, 2 MP
          </note>
          <note>
            Ilona Szatmari Waldau (V) anmälde att hon avsett att rösta ja
            men markerats ha avstått från att rösta.
          </note>
          <note>
            § 17 (forts. från § 14) Folkhälsofrågor (forts. SoU5)
          </note>
          <note type="speaker">
            Anf. 104 CECILIA ENGSTRÖM (KD):
          </note>
          <note>
            Fru talman! Att förebygga ohälsa och sjukdom är den bästa investeringen
            för såväl landets invånare som samhället i stort. Kunskap om betydelsen
            av bra kost, motion och en sund livsstil finns i dag hos de allra
            flesta i Sverige. Folkhälsan utvecklas positivt, och medellivslängden
            ökar.
          </note>
          <note>
            Samtidigt ökar stress, psykisk ohälsa, rökning, alkoholriskbruk,
            stilla ­ sittande, övervikt och andra hälsoproblem hos vissa grupper.
            Kristdemo ­ kraternas folkhälsopolitik syftar till att stödja
            den enskilde i att göra hälso ­ samma val. Det ska vara enkelt
            att göra rätt.
          </note>
          <note>
            Vi kristdemokrater står bakom alla våra reservationer i betänkandet,
            men jag yrkar bifall endast till reservation nr 3.
          </note>
          <note>
            Folkhälsomyndigheten är samordningsansvarig för folkhälsoarbetet
            på statlig nivå och ska bidra till samverkan när det gäller insatser
            för en god och jämlik hälsa samt stödja stat, regioner och kommuner
            i genomförandet och uppföljningen av folkhälsoarbetet. För att
            säkerställa ett framgångsrikt och långsiktigt förebyggande folkhälsoarbete
            krävs en tydlig nationell strategi med riktlinjer och en handlingsplan
            med konkreta delmål som bygger på evidens. Detta är något som
            saknas i dag, och enligt vår mening bör regeringen säkerställa
            att det skapas omgående.
          </note>
          <note>
            Det finns fortfarande stora hälsovinster att göra genom mer förebyggande
            arbete. Beräkningar visar att minst en tredjedel av hjärt- och
            kärlsjukdomarna och vart tredje fall av de tolv största cancersjukdomarna
            skulle kunna förebyggas med förändrade levnadsvanor.
          </note>
          <note>
            Fru talman! Det behövs en nationell strategi för astma och allergi.
            Allergi och överkänslighet är en av de vanligaste kroniska sjukdomarna
            i Sverige. Över 3 miljoner personer i landet lider av någon form
            av allergi eller överkänslighet. Förekomsten ökar stadigt, och
            det är i dag en av våra stora folksjukdomar i Sverige.
          </note>
          <note>
            Genom ökad kunskap och satsning på förebyggande insatser går
            det att minska allergierna och därmed patienternas och samhällets
            kostnader. För att lyckas i större skala krävs att kunskapen när
            det gäller allergi sprids i samhället så att det förebyggande
            arbetet blir en integrerad del i fler verksamheter – i primärvården,
            i skolan, i barnomsorgen, i miljöarbetet, i arbetslivet, i byggsektorn
            etcetera. Nu behövs en särskild nationell strategi för att genom
            riktade insatser stoppa ökningen av allergier och överkänslighet.
            Barns behov på detta område skulle särskilt behöva uppmärksammas.
          </note>
          <note>
            Fru talman! Det behövs ett förstärkt arbete med självmordsprevention
            . Som många har tagit upp här i dag är det varje år ca 1 500 personer
            som tar sitt liv i Sverige. Självmord är fortfarande omgärdat
            av okunskap, stigma och skam. Genom att få bättre kunskap om hur
            stort problemet är och vad vi kan bidra med kan vi förebygga tragedierna.
          </note>
          <note>
            Det förebyggande arbetet mot självskadebeteende, självmordsförsök
            och självmord måste stärkas. Det är därför viktigt att kunskap
            och evidensbaserade metoder utvecklas för att identifiera riskgrupper
            och på det sättet kunna rikta särskilda förebyggande insatser
            till personer i dessa riskgrupper. Regeringen måste stärka sitt
            arbete i denna del.
          </note>
          <note>
            För att säkra ett effektivt förebyggande arbete är det avgörande
            att följa upp att det nationella handlingsprogrammet för suicidprevention
            anpassas och implementeras på regional såväl som kommunal nivå.
            Dessa handlingsplaner kan även omfatta arbetet med första linjens
            sjukvård i kommuner och regioner.
          </note>
          <note>
            Det behövs en anmälningsplikt för hälso- och sjukvården och socialtjänsten
            vid självmord. Fram till den 1 september 2017 var det obligatoriskt
            att anmäla till IVO för utomstående utredning enligt lex Maria
            om någon begått självmord inom fyra veckor efter den senaste kontakten
            med vården. Men Socialstyrelsen ändrade sina föreskrifter, och
            då slopades anmälningsplikten eftersom det inte fanns lagstöd
            för den.
          </note>
          <note>
            För att på bästa sätt arbeta preventivt för att minska antalet
            självmord är det avgörande med nationell statistik som belyser
            situationen. Vi kristdemokrater anser därför att vi behöver införa
            anmälningsplikt för hälso ‑ och sjukvården samt socialtjänsten
            vid varje självmord.
          </note>
          <note>
            Fru talman! Det gläder mig och oss kristdemokrater att socialutskottet
            föreslår två tillkännagivanden till regeringen som vi i princip
            är överens om. Det handlar om vikten av att arbeta för preventivt
            riktade insatser till hbtq-personer och höja kunskapen om gruppens
            villkor och levnadsvillkor för att minska deras ohälsa och den
            skillnad som finns i förhållande till andra personer.
          </note>
          <note>
            Vi ser också med glädje på tillkännagivandet när det gäller informa
            ­ tionsplikten för hivpositiva. Effektiv behandling innebär att
            hivinfektion i dag inte är en dödlig sjukdom utan en kronisk infektion.
            Det är alltid den behandlande läkaren som gör den medicinska bedömningen
            och anpassar förhållningsreglerna. Utskottet anser därför att
            regeringen bör ta initiativ till en översyn av smittskyddslagen
            med en analys om den fyller sitt ända ­ mål vad gäller informationsplikten
            för hivpositiva.
          </note>
          <note>
            Fru talman! Genom ökad kunskap och evidensbaserade metoder kan
            vi förbättra folkhälsan. Och viktigast av allt: Vi kan rädda liv!
          </note>
          <note>
            (Applåder)
          </note>
          <note type="speaker">
            Anf. 10 5 BARBRO WESTERHOLM (L):
          </note>
          <note>
            Fru talman! Detta är ett m otionsbetänkande. För två år sedan
            tog vi här i riksdagen beslut om målen för folkhälsopolitiken
            och om hur målarbetet skulle genomföras inom en rad sektorer i
            samhället, där hälso- och sjukvården och socialtjänsten bara är
            en del. Det är alltså ett brett program som vi har ställt oss
            bakom. När vi nu behandlar ett utskottsbetänkande blir det mer
            av nedslag i olika frågor som vi särskilt vill lyfta fram. Det
            innebär att det minst sagt blir lite spretigt.
          </note>
          <note>
            Ett exempel är det som här har förts fram om självmord. Det är
            oerhört viktigt att få en nollvision där, men vi har lite olika
            tankar om hur det ska genomföras på ett sätt som är bättre än
            tidigare.
          </note>
          <note>
            Vi liberaler har reservation nr 11, som handlar om vaccinationsprogram
            för personer över 65 år. Vi har ju ett vaccinationsprogram för
            barn, men trots att det finns god evidens för vikten av att vaccinera
            årsrika personer mot till exempel influensa, pneumokocker, difteri,
            bältros och så vidare har vi inget program där. Därför vill vi
            lyfta fram detta. Det är ju en generation som är särskilt utsatt
            för negativa konsekvenser av dessa sjukdomar.
          </note>
          <note>
            Det känns lite som om ålderismen har slagit till här. Vaccinationsprogram
            för barn är förstås en självklarhet, men i Liberalerna tycker
            vi att det skulle vara samma självklarhet med ett vaccinationsprogram
            för dem som är på den sista delen av livsresan och är särskilt
            utsatta för negativa konsekvenser av de här sjukdomarna.
          </note>
          <note>
            Sedan finns det två tillkännagivanden som är särskilt glädjande
            för mig, som har hållit på med hbtq-frågor hur länge som helst.
            Det finns lagstiftning på plats nästan helt och hållet. Vi har
            i dag diskuterat värdmoderskap, som är en aktuell fråga också
            för hbtq-personer, och de lagstiftningsförbättringar för barn
            och mödrar som vi behöver. Detta är en lagstiftningsfråga där
            vi måste kavla upp ärmarna och komma vidare.
          </note>
          <note>
            Det vi i övrigt har att bekämpa är fördomarna. Det handlar om
            fördomar som finns kvar och som ligger bakom att så många hbtq-personer
            lider av psykisk ohälsa. Jag är väldigt glad över tillkännagivandet
            om att lämpligast möjliga myndighet ska ta krafttag för att hjälpa.
            Då handlar det inte bara om att sätta in hjälp till dem som är
            drabbade, utan i botten ligger att bekämpa den homofobi som finns
            i vårt samhälle – det är bara att skrapa lite på ytan, så ser
            vi den.
          </note>
          <note>
            Sedan handlar det om informationsplikten för dem som har smittats
            av hiv och som är så välbehandlade i dag att de inte smittar.
            Jag började med den frågan 2011. År 2014 ställde sig mitt liberala
            parti bakom detta, och nu skriver vi 2020. Politik tar tid. Men
            jag är oerhört glad över att informa ­ tionsplikten nu kan bli
            historia.
          </note>
          <note>
            Vi har anledning att vara glada här, men det gäller särskilt
            alla dem som har varit smittade av hiv. De har gått igenom en
            resa med rädsla hos omgivningen och egen rädsla för vad som ska
            ske med deras liv framöver. För dem blir det nu en lättnad att
            själva få bestämma om de ska berätta att de har genomgått den
            här sjukdomen och att de behandlas och inte är smittförande. Kvar
            finns ju att de lever med en livslång behandling. Vi andra som
            inte behöver sådan har inte riktigt grepp om vad det innebär,
            utom naturligtvis människor med diabetes och andra sjukdomar.
          </note>
          <note>
            Jag vet att det är många som hade tänkt fira i kväll. Tyvärr
            har vi passerat voteringstiden, och nästa vecka är det riksdagsfritt,
            så firandet får skjutas upp i två veckor. Men har man väntat sedan
            början av 2000-talet eller sedan 2011 går det nog att vänta i
            två veckor till.
          </note>
          <note>
            Jag yrkar bifall till reservation 11.
          </note>
          <note>
            (Applåder)
          </note>
          <note type="speaker">
            Anf. 106 MATS WIKING (S):
          </note>
          <note>
            Fru talman! Jag vill börja med att yrka bifall till socialutskottets
            förslag.
          </note>
          <note>
            Folkhälsa för mig som s ocialdemokrat handlar om hela livet.
            Det handlar om hur vi bor, om vi har tillgång till utbildning
            och arbete, o m vi upplever trygghet och har en social tillhörighet
            och om vi får vara friska.
          </note>
          <note>
            I dag lever tyvärr många människor i ett utanförskap där det
            kan skilja upp till tio levnadsår beroende på va r man är född
            och i vilken stadsdel man lever . Många barn får inte den start
            i livet som de förtjänar.
          </note>
          <note>
            Framför allt behöver vi se ett samhälle där riksdag, kommuner
            och re ­ gioner tillsammans tar ett större ansvar för att god
            folkhälsa ska vara tillgänglig för alla medborgare. Folkhälsomyndigheten
            har därför fått regeringens uppdrag att regelbundet redovisa resultatet
            när det gäller folkhälsa för alla medborgare . Skarpa , mätbara
            mål tas nu fram under våren 2020.
          </note>
          <note>
            Regeringen är tydlig med att vi på ett bättre sätt måste kunna
            utvärdera samhället s insatser inom folkhälsan. Endast så kan
            vi se om arbetet gör nytta , och e ndast så kan vi jobba mot målet
            att u t rota ojämlikheten under en generation.
          </note>
          <note>
            Resan till ett gott liv börjar redan i moderns mage, och för
            att ge en bra start behöver samhället lägga resurser på att stödja
            ett gott föräldraskap och erbjuda goda uppväxtvillkor. Förutom
            en generös föräldraförsäkring behöver samhället erbjuda väl utbyggda
            f amiljecentraler, öppna förskolor och en tillgänglig förskola
            med lagom stora barngrupper .
          </note>
          <note>
            Vi vet enligt forskningen att barnets tillgång till språk lig
            , social och kognitiv utveckling i barndomen påverkar barnets
            framtida hälsa, förmåga att ta in kunskaper och i en förlängning
            möjligheten till en anställning och egen försörjning .
          </note>
          <note>
            Fru talman! Även fysisk aktivitet och goda matvanor är något
            som formas tidigt . Tyvärr ser vi även här en ojämn utveckling.
            B arn i våra utsatta områden utvecklar i högre grad fetma än barn
            i andra stadsdelar.
          </note>
          <note>
            Samhället måste här ta ett större ansvar och bör via förskolor
            och skolor erbjuda mer sockerfria alternativ och öka den fysiska
            aktiviteten. Visst är det bra med fler idrottstimmar i skolan
            – det står jag och Socialdemokraterna helt bakom. Men det är ännu
            bättre med organiserad lek på rasten, så att även de som inte
            gillar idrott tycker om att delta och aktivera sig.
          </note>
          <note>
            När vi bygger nya bostadsområden eller rustar upp äldre stadsdelar
            behöver det skapas fler lekplatser och andra ytor för spontanlek.
            Vi behöver se till att skapa fler grönytor och fler gång- och
            cykelvägar, så att den spontana aktiviteten på fritiden och på
            väg till jobbet eller skolan verkligen blir av.
          </note>
          <note>
            När det gäller att stimulera till lustfylld fysisk aktivitet
            händer det faktiskt mycket positivt i Sverige i dag. Vi behöver
            därför bli bättre på att lyfta fram goda exempel, som Generation
            Pep med Carolina Klüft i spet ­ sen. De arbetar aktivt för att
            just öka den fysiska rörligheten i förskola, skola och föreningsliv
            på ett positivt sätt.
          </note>
          <note>
            Jag tänkte att vi kanske skulle göra en liten övning här – nej.
          </note>
          <note>
            Fru talman! Vi vet att det är fler människor som begår självmord
            än som dör i trafiken. Framför allt är det medelålders män som
            väljer den lösningen. I ett humanitärt samhälle måste vi bli bättre
            på att upptäcka och förebygga självmord. Vi måste bry oss om och
            våga fråga när vi ser att människor runt oss mår psykiskt dåligt.
            Det är ett sätt att bry sig och en medborgerlig plikt, tycker
            jag.
          </note>
          <note>
            I januariavtalet har Socialdemokraterna, Miljöpartiet, Centern
            och Liberalerna kommit överens om att bekämpa psykisk ohälsa.
            I det ingår bland annat att stärka suicidpreventionen genom ökade
            resurser till kunskapsspridning och stöd till organisationer som
            arbetar förebyggande.
          </note>
          <note>
            Förra året ökades stödet för detta ändamål, så nu fördelas ca
            20 miljoner årligen till detta viktiga arbete. Regeringen har
            också gett Folkhälsomyndigheten i uppdrag att lämna förslag på
            hur en särskild funktion för psykisk hälsa och suicidprevention
            skulle kunna inrättas till år 2021, som flera har varit inne på.
            Den skulle ha ett samordnat ansvar.
          </note>
          <note>
            Det är också av stor vikt att äldre med psykisk ohälsa får den
            hjälp de behöver. Här har SKR, Sveriges Kommuner och Regioner,
            satt igång ett arbete med att stödja dem som arbetar inom socialtjänsten
            så att de kan fånga upp psykisk ohälsa bland äldre personer.
          </note>
          <note>
            Vi vet att förekomsten av psykisk ohälsa är större bland hbtq-personer
            än bland befolkningen i allmänhet. Vi lever tyvärr i ett samhälle
            där diskriminering och osynliggörande är vardag för hbtq-personer.
            Därför känns det bra att socialutskottet går fram med ett tillkännagivande
            till regeringen om att det behövs ytterligare insatser för att
            minska skillnader i ohälsa mellan hbtq-personer och övriga.
          </note>
          <note>
            Slutligen, fru talman! I ett land som Sverige ska det vara tryggt
            att växa upp. Det ska inte spela en avgörande roll för din hälsa
            vilken stadsdel eller del av landet du är född i. Samhället måste
            ta en större kompensatorisk roll för att jämna ut klasskillnader.
            Här kan tillgång till stöd i föräldrarollen, genom till exempel
            familjecentraler, ge barn bättre förutsättningar i uppväxten.
          </note>
          <note>
            Skolan och föreningslivet har en viktig del i att fostra och
            ge utbildning men också i att ge barn och ungdomar möjlighet att
            fysiskt aktivera sig och få tillgång till god och nyttig kost.
          </note>
          <note>
            Medborgare i Sverige som mår psykiskt dåligt ska känna att de
            har ett gott stöd i närsamhället, genom medmänniskor och genom
            kommun och sjukvård. En grundförutsättning för det goda måendet
            handlar som sagt om att känna sig delaktig, vara betydelsefull
            och vara efterfrågad.
          </note>
          <note>
            Det är av stor vikt att riksdagen arbetar mot en bättre och jämlikare
            folkhälsa – på tvären, som många har varit inne på, och inte bara
            i social ­ utskottet. Jag måste ändå nämna, Ulrika, att vi har
            startat ett friskvårdsnätverk i socialutskottet. Det har vi gjort
            tvärs över. En socialdemokrat och en moderat har bildat ett friskvårdsnätverk
            – det är Ulrika Jörgensen och undertecknad. Vi kommer så gott
            vi kan att försöka ha dessa frågor i fokus.
          </note>
          <note>
            (Applåder)
          </note>
          <note type="speaker">
            Anf. 107 JOHN WEINERHALL (M):
          </note>
          <note>
            Fru talman! Väldigt mycket har hänt i Sverige sedan den första
            personen diagnostiserades med aids 1982. Från att ha varit en
            dödsdom för bara decennier sedan är den nu att betrakta som en
            kronisk och behandlingsbar sjukdom. Tack vare de medicinska framsteg
            som gjorts och den behand ­ ling som finns är livslängden lika
            lång för hivpositiva som för befolkningen i stort. Hivepidemin
            i Sverige blev inte så omfattande som många trodde för 30–40 år
            sedan. Med en välinställd behandling är virusnivåerna omätbara
            och smittorisken obefintlig.
          </note>
          <note>
            Trots detta lever en rest av en gammal fördomsfull syn på hiv
            kvar – informationsplikten. Om det inte föreligger någon smittorisk
            borde det heller inte finnas någon anledning att behöva informera
            sin sexuella partner om sin hivinfektion. De allra flesta som
            smittas av hiv i Sverige smittas dessutom av personer som är omedvetna
            om sin status. Man kan då nästan säga att det vore rimligare att
            i stället ha en informationsplikt för otestade människor.
          </note>
          <note>
            Precis som Unaids anmärkt borde Sverige ta bort informationsplikten,
            inte minst eftersom detta är en grupp som lever under stort stigma.
            Det är min och Moderaternas förhoppning att just den översyn av
            smittskydds ­ lagen som riksdagen nu kräver ska leda till att
            vi kan lossa ytterligare en börda från en grupp som lever under
            väldigt stort stigma.
          </note>
          <note>
            Detta är ett väldigt brett betänkande om folkhälsa i stort. Jag
            skulle vilja passa på att lyfta fram ytterligare ett område, förutom
            informationsplikten, som är väldigt viktigt. Det gäller det andra
            tillkännagivande som vi behandlar i den här debatten, nämligen
            det om hbtq-personers psykiska hälsa.
          </note>
          <note>
            Vi vet att hbtq-personer har en sämre psykisk hälsa än heterosexuella.
            Självmordstankar är mer vanligt förekommande. Fler lider av beroende,
            ångest och depression jämfört med befolkningen i stort. Därför
            är det oerhört viktigt att regeringen nu ser till att vi får ett
            ordentligt förebyggande arbete, så att hbtq-personer stärks i
            sin psykiska hälsa.
          </note>
          <note>
            Vi är glada och nöjda över att utskottet kunde komma överens
            om detta tillkännagivande, men vi moderater hade gärna gått lite
            längre. Givet att stödet och det förebyggande arbetet när det
            gäller psykisk ohälsa för hbtq-personer skiljer sig så mycket
            runt om i Sverige vore det nog bra med lite mer statlig styrning.
            Ett tydligt exempel på detta är att bara hälften av re ­ gionerna
            i dag har insatser specifikt för hbtq-personers psykiska hälsa.
          </note>
          <note>
            Det finns helt enkelt mer att göra på detta område, men jag är
            glad över att vi tar ett steg här i dag.
          </note>
          <note>
            (Applåder)
          </note>
          <note type="speaker">
            Anf. 108 PERNILLA STÅLHAMMAR (MP):
          </note>
          <note>
            Fru talman! Vi står inför den långsamt växande döden. Ett globalt
            hälsohot sänker sig som en mörk skugga över vår värld. Det är
            ett hot som redan är här och som dödar fler personer än om två
            stora flygplan skulle krascha varje vecka och alla i planen skulle
            dö.
          </note>
          <note>
            Men det sker inte som en krasch – oväntat och explosivt. Det
            sker inte som med sars eller coronaviruset – hela världen är i
            dag rustad med det vackra multilaterala systemet för att sätta
            igång all krishantering. Nej, det smyger sig på. Men, fru talman,
            det är 33 000 personer årligen som dör bara i Europa till följd
            av antibiotikaresistens. Visst svindlar den siffran! Detta går
            nästan inte att förstå.
          </note>
          <note>
            Man kan vidga det hela: Det är 700 000 personer per år som dör
            runt om i världen. Den medicin som gjort att vi har kunnat känna
            oss trygga när vi har fått en lunginflammation eller en urinvägsinfektion
            är inte längre heltäckande. Problemet är att krisen redan har
            gått väldigt långt. Nya for ­ mer av antibiotika är svåra att
            forska fram. Nu står vi inför det faktum att vi måste göra allt
            för att rädda den antibiotika som vi har. Vi måste minska användningen
            – vi måste göra det globalt. Vi måste också vara rädda om oss
            själva genom att vaccinera oss.
          </note>
          <note>
            Där, mina vänner, är vi duktiga i Sverige – såväl när det gäller
            att mot ­ arbeta antibiotikaresistensen som att ha en hög vaccinationsgrad.
            97 pro ­ cent av alla barn som är två år vaccineras i Sverige
            genom barnvaccina ­ tionsprogrammet. Det är en hög siffra. Vi
            är duktiga på det.
          </note>
          <note>
            Men vi har också ett stort problem. Det sker mycket desinformation
            på det här området. WHO har sagt att ett av de tio största hälsohoten
            2019 var desinformation kring vacciner. Här måste vi arbeta målmedvetet.
          </note>
          <note>
            Fru talman! Sverige är bra på att vara restriktivt i antibiotikaanvändningen.
            Men vi måste också arbeta globalt, och det gör vi. I går tog reger
            ­ ingen beslut om en ny strategi för antibiotikaanvändningen,
            och den är riktigt bra. Här går vi framåt i vårt arbete.
          </note>
          <note>
            Fru talman! Många minns skräcken som spred sig på 80-talet. HTLV
            ‑ 3 damp ned mitt i det glada 80-talet – rädslan, stigmat, ovissheten.
            Man visste inte om man kunde torka tårar utan handskar. Visst
            är det fantastiskt att man i dag kan leva ett helt normalt liv
            om man haft oturen att drabbas av det här viruset! Man är inte
            längre smittsam.
          </note>
          <note>
            Fru talman! Det är så bra att ett enigt utskott har kommit fram
            till att vi ska gå vidare och se över smittskyddslagen. Man ska
            inte behöva informe ­ ra sin partner, eller den man är tillsammans
            med, om att man har det här viruset eftersom man helt enkelt inte
            smittar längre.
          </note>
          <note>
            Minst lika viktigt är att utskottet har gått fram med ett initiativ
            om att man ska satsa mycket mer på hbtq-personers psykiska hälsa.
            Det behövs mer resurser där, och det är ett väldigt viktigt arbete
            som vi har framför oss.
          </note>
          <note>
            Med detta, fru talman, vill jag yrka bifall till utskottets förslag
            i betänk ­ andet.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 4 mars.)
          </note>
          <note>
            § 18 Alkohol ‑ , narkotika ‑ , dopnings- och tobaksfrågor
          </note>
          <note>
            Socialutskottets betänkande 2019/20:SoU7
          </note>
          <note>
            Alkohol ‑ , narkotika ‑ , dopnings- och tobaksfrågor
          </note>
          <note>
            föredrogs.
          </note>
          <note type="speaker">
            Anf. 109 CHRISTINA ÖSTBERG (SD):
          </note>
          <note>
            Fru talman! I dag debatterar vi betänkandet angående alkohol
            ‑ , narkotika ‑ , dopnings- och tobaksfrågor . Jag vill börja
            med att yrka bifall till reservation 1.
          </note>
          <note>
            Alla människor ska kunna växa upp och leva utan risk att skadas
            på grund av eget eller andras missbruk. Genom att förebygga problem
            relaterade till ANDT minskar behovet av att handskas med problemens
            konsekvenser.
          </note>
          <note>
            Med detta finns stora vinster, både ur mänsklig och ur ekonomisk
            synpunkt. Tidigt förebyggande arbete innebär att missbruk undviks,
            något som annars riskerar att fortsätta och därmed påverka både
            individen och samhället under mycket lång tid.
          </note>
          <note>
            Arbetet måste börja i tid med barns uppväxtvillkor. Möjligheter
            att utvecklas och göra egna val för framtiden ger trygga barn
            och motverkar kriminalitet och utanförskap.
          </note>
          <note>
            Familjen är alltid den viktigaste skyddsfaktorn för barn och
            ungdomar. Förskola och skola är nummer två. Nummer tre är att
            det finns bra fritidsverksamheter för barn och ungdomar.
          </note>
          <note>
            Fru talman! Skolan är den viktigaste arenan för det förebyggande
            arbetet och gör redan i dag en viktig insats. Det kan dock bli
            bättre. Man behöver säkra skolan så att den är en rök- och narkotikafri
            arbetsplats för elever och lärare.
          </note>
          <note>
            Ett förslag kan vara att droginformationen integreras på schemat.
            Det behövs fler lektionstillfällen som motiverar och stärker eleverna
            så att de kan stå emot nyfikenhet och grupptryck. Kunskapen ska
            vara baserad på forskning och tillförlitliga källor.
          </note>
          <note>
            Fru talman! Politik handlar många gånger om att väga för- och
            nackdelar mot varandra. Snus är inte ofarligt, men det är inte
            heller socker eller alkohol. Många svenskar har fimpat och i stället
            valt det betydligt mindre skadliga snuset. Till skillnad från
            cigaretter har snus en funktion att fylla folkhälsomässigt som
            ett hälsosammare alternativ till rökning. Därför bör snus och
            cigaretter behandlas olika, vilket också har berörts av bland
            annat Folkhälsomyndigheten.
          </note>
          <note>
            Alkoholkonsumtionen bland skolungdomar i Sverige har sjunkit
            kraftigt under 2000-talet, vilket man kan läsa i Cans rapport
            om skolelevers drogvanor 2019. Man kan även se att alkoholdebuten
            har senarelagts, även om den positiva trenden hejdats under de
            senaste åren.
          </note>
          <note>
            Systembolaget spelar en viktig roll för folkhälsan. Genom att
            försäljningen kontrolleras utifrån ålderskontroller förebygger
            det alkoholkonsumtion bland unga. Samtidigt har det på senare
            tid blivit allt vanligare med lokala vinodlingar, bryggerier och
            brännerier i Sverige. Det visar att en ny hantverkstradition håller
            på att etablera sig i landet. För att inte rubba Systembolagets
            ställning och för att garantera vissa uppfyllda krav skulle de
            svenska småproducenterna kunna bli licensierade ombud för Systembolaget.
          </note>
          <note>
            Fru talman! Kopplingen mellan droger och annan brottslighet är
            välbelagd. De senaste årens ökade gängkriminalitet och våld är
            också anledningen till att nya åtgärder behövs för att skärpa
            arbetet mot narkotikan.
          </note>
          <note>
            Nya droger dyker hela tiden upp i samhället, och drogproblematiken
            blir i många fall alltmer komplicerad. Narkotikamissbruk förstör
            människoliv och finansierar de kriminella grupper som sprider
            otrygghet i Sverige.
          </note>
          <note>
            Vi anser att en utvärdering av den svenska narkotikapolitiken
            är välbehövlig och väldigt aktuell. Det är en lag som inte har
            utvärderats sedan den infördes för 30 år sedan. För oss handlar
            det inte om legalisering, utan det avgörande är de tidiga insatserna,
            att försöka möta och hjälpa individer med beroendesjukdom på ett
            bättre sätt och att skapa ett tryggare samhälle.
          </note>
          <note>
            När någon ertappats med narkotika är det avgörande att polisens
            och socialtjänstens svar innebär en tydlig markering av samhällets
            avståndstagande av narkotikabruket. Vi sverigedemokrater strävar
            efter ett narko ­ tikafritt samhälle och arbetar konsekvent för
            att stoppa alla tendenser till drogliberalisering.
          </note>
          <note>
            Fru talman! Många relaterar missbruk till alkohol- och drogmissbruk,
            men det finns även andra missbruk som inte alltid ses som ett
            sådant. Exempel är köpmissbruk, sexmissbruk, internetmissbruk
            och läkemedelsmissbruk. Anhöriga blir medberoende, man tappar
            kontrollen och beroendet blir det viktigaste i ens liv.
          </note>
          <note>
            Detta är något man själv inte kan ta tag i och bara sluta med
            på egen hand. Då är det viktigt att samverkan mellan primärvården,
            psykiatrin, beroendemottagningar och socialtjänsten fungerar för
            att motverka alla former av missbruk och beroenden.
          </note>
          <note>
            Det bör inrättas fler stödlinjer för familjemedlemmar, vänner
            och kollegor till personer med missbruk. Även vårdcentraler bör
            erbjuda rådgivning för alla typer av beroenden.
          </note>
          <note>
            Personer med missbruksproblematik är en väldigt utsatt grupp
            i samhället som i grund och botten är i behov av vård, och det
            finns numera en ökad förståelse för detta. Det är dags för en
            bred samling kring narkotikapolitiken. En majoritet i riksdagen
            och svenska folket står bakom målsättningen om ett narkotikafritt
            samhälle. Fokus måste vara på ungdomar, förebyggande och tidiga
            insatser.
          </note>
          <note>
            (Applåder)
          </note>
          <note type="speaker">
            Anf. 110 KARIN RÅGSJÖ (V):
          </note>
          <note>
            Fru talman! Vänsterpartiet står för en solidarisk alkoholpolitik,
            vilket innebär att vi vill begränsa tillgängligheten. Vi ska ha
            höga skatter, ett starkt monopol och strängare regler för privatinförsel,
            det vill säga allt det som har varit väldigt viktigt i den svenska
            alkoholpolitiken.
          </note>
          <note>
            Vi ska inte ha ett systembolag som är öppet på söndagar, exempelvis;
            det är en självklarhet. En lägre totalkonsumtion har också visat
            sig innebära att den alkoholrelaterade ohälsan och dödligheten
            minskar, fru talman.
          </note>
          <note>
            Att tillåta gårdsförsäljning kan ju låta vansinnigt harmlöst
            och som en käck och trevlig grej när man är på bilsemester i Skåne.
            Det har dock flera gånger utretts att om gårdsförsäljning införs,
            då riskerar monopolet att falla. Men nu ska vi utreda gårdsförsäljning
            en gång till – det är tredje gången det ska göras – därför att
            det står inskrivet i januariavtalet. Man kan ju tycka att det
            är lite lustigt, men regeringen har tydligen godtagit de allt
            törstigare centerpartisternas linje att spriten ska rädda landsbygden.
            Jag är väldigt skeptisk till detta.
          </note>
          <note>
            Fru talman! Dagens äldre kvinnor dricker mer alkohol än tidigare
            ge ­ nerationers kvinnor. Det skapar ohälsa, och man kan även
            se att det ökar dödsfallen. Man ser också ökade problem som kan
            komma i takt med att alkoholkonsumtionen ökar, som fallskador,
            bristande egenvård och så vi ­ dare. Det är viktigt att kunna
            tala om äldre och alkohol. Enligt vår mening bör regeringen därför
            ge lämplig myndighet i uppdrag att ta fram informa ­ tionsmaterial
            om äldre och alkohol, fru talman. Vi måste börja prata om detta
            lite bredare än vad vi gör nu. Därför yrkar jag bifall till reservation
            nr 5 .
          </note>
          <note>
            Den narkotikarelaterade dödligheten i Sverige ligger sedan länge
            väldigt högt. I snitt är det ca 600 fall per år, vilket gör att
            Sverige tillhör de länder i Europa som har den högsta narkotikarelaterade
            dödligheten – faktiskt har vi Europas näst högsta, fru talman.
            Dessa höga dödstal, som har fortsatt år efter år, är knappast
            ett mått på en lyckad narkotikapolitik. Varje död som beror på
            just narkotikaberoende är förstås ett misslyckande för samhället.
            De drabbade, fru talman, är mammor, pappor, systrar, partner,
            barn, vänner och, förstås, den döde själv.
          </note>
          <note>
            År 2017 motionerade Vänsterpartiet om att utreda narkotikapolitiken
            och därmed även kriminaliseringen av eget bruk. En minister anser
            att man nästan är för legalisering om man vill ha en utredning
            av kriminalisering av eget bruk. Guilt by association, kallas
            det, fru talman – även för en justitieminister. Jag tänker på
            den debatt om sprututbyte vi hade ända från 2006 fram till 2017.
            Parollen var att en jämlik hälsa ska nå även den som är beroende.
            Sprututbyte är en hälsoinsats som var väldigt ifrågasatt väldigt
            länge, men nu är det lag. Vi som tror på en jämlik hälsa för narkotikaberoende
            vann den matchen.
          </note>
          <note>
            Under 1986 och 1987 jobbade jag på LVM-hemmet Serafen, med de
            första hivinfekterade narkomanerna i Stockholm. Jag tror att jag
            lärde kän ­ na de flesta injektionsmissbrukare som var just hivinfekterade
            i Stockholm. Detta var innan lagen om kriminalisering kom, innan
            nedskärningarna på socialtjänsten kom och innan nedskärningarna
            på beroendeklinikerna kom. De här personerna var hivinfekterade,
            och på den tiden – på 80-talet, ni vet – var hiv lika med död.
            Så var det.
          </note>
          <note>
            De var alltså hivinfekterade, men de hade en helt annan situation
            än dagens beroende i Stockholm. De var dödsdömda, men de hade
            samtidigt egna bostäder. De hade kontrakt på sina lägenheter och
            en enorm uppback ­ ning från socialtjänsten och beroendeenheterna.
            Det är mycket som har hänt sedan dess som har påverkat åt helt
            fel håll när det gäller just situa ­ tionen för de beroende. Stigmatiseringen
            har ökat, och utsattheten har ökat. Narkotikapolitiken håller
            inte ihop längre.
          </note>
          <note>
            Jag är väldigt glad över det tillkännagivande vi gör, för jag
            tycker att det händer alldeles för lite – eller snarare inte så
            mycket – på Socialdepartementet. Nu kräver ett enigt utskott att
            regeringen släpper sargen, fru talman, och vågar undersöka dagens
            narkotikapolitik. Jag tycker att det är fantastiskt; jag hade
            aldrig trott att man skulle kunna samla alla partier i socialutskottet
            runt en sådan här fråga. Om någon hade frågat mig för två år sedan
            hade jag svarat att jag inte tror att det är möjligt, för varje
            litet steg på vägen i beroendepolitiken har inneburit så mycket
            onödigt tjafs mellan partierna, fru talman.
          </note>
          <note>
            Vänsterpartiets narkotikapolitik vilar på två ben: Det behövs
            ett kraftfullt arbete mot narkotika samtidigt som beroende inte
            ska stigmatiseras. Det är narkotikan som ska vara olaglig, inte
            den beroende. Därför är det Vänsterpartiets hållning att narkotika
            ska vara fortsatt illegalt men att det bör avkriminaliseras att
            vara påverkad av narkotika. Med lagens utformning finns det en
            uppenbar risk att polisen lägger mer resurser på att beivra brottslighet
            som rör eget bruk än de gör på de grovt kriminella som begår grövre
            narkotikabrott.
          </note>
          <note>
            I vårt samhälle utsätts de som är beroende av narkotika för en
            enorm stigmatisering. De stämplas som brottslingar och ska straffas
            i stället för att få adekvat vård och behandling. FN har uppmuntrat
            svenska staten att se över narkotikapolitiken, och Sveriges Kommuner
            och Regioner har begärt en utvärdering av narkotikastrafflagen
            ” för att se om det finns skäl att ändra i lagstiftningen i syfte
            att underlätta för personer med missbruk/beroende att söka hjälp
            ”. Detta har ett enigt SKR ställt sig bakom.
          </note>
          <note>
            Uppdraget att utreda hur lagen om kriminalisering av eget bruk
            har inverkat på antalet missbrukare och brukare och deras livskvalitet,
            hälsa och drogfrihet ska självklart ingå i den utredning som finns
            i vårt utskottsinitiativ. Anlita de främsta forskarna! Ha respekt
            för de många döda och deras anhöriga! Förändra narkotikapolitiken
            från att vara livsfarlig till att vara en politik som ger beroende
            chanser till vård och behandling – och till att överleva!
          </note>
          <note type="speaker">
            Anf. 111 PIA STEENSLAND (KD):
          </note>
          <note>
            Fru talman! Jag tror att de flesta av oss skulle reagera med
            förvåning och ilska om en person som har genomgått en framgångsrik
            cancerbehandling vägrades vård om cancern kom tillbaka efter fem
            eller tio år. Detsamma gäller om en diabetiker skulle få höra
            ”Välkommen tillbaka när ditt blodsocker är stabilt!” när han söker
            vård under en period då sockret är svårt att kontrollera.
          </note>
          <note>
            Denna inställning är dock dessvärre vad som möter många av de
            personer som söker vård för missbruk eller beroende, fru talman.
            ”Innan du kan få vård måste du visa att du är alkohol- eller drogfri.
            Välkommen tillbaka sedan!” Så är det trots att beroende är en
            sjukdom där återkommande återfall är en del av sjukdomsbilden.
            Fördomarna är många. Inte sällan ses beroendet som ett tecken
            på svaghet – en bristande karaktär. Det är inte konstigt att personer
            som lider av en beroendesjukdom lever under ett stort stigma.
            Skuld och skam är alltid närvarande.
          </note>
          <note>
            Fru talman! I min roll som docent och beroendeforskare vid Karolinska
            institutet studerar jag vad som händer i hjärnan när man utvecklar
            ett beroende. Med den kunskapen försöker jag utveckla nya läkemedel
            för behandling av alkoholberoende.
          </note>
          <note>
            Hjärnans belöningssystem är en nyckel när det gäller utveckling
            av beroende. När vi äter god mat eller motionerar frisätts dopamin,
            och vi får en känsla av välmående. När vi dricker alkohol, tar
            droger eller utsätter oss för något annat som är beroendeframkallande
            aktiveras samma system i hjärnan, men mycket mer dopamin frisätts.
            Vi upplever då en berusande känsla.
          </note>
          <note>
            Vid upprepad berusning minskar dock den naturliga dopaminaktiviteten
            i hjärnans belöningssystem gradvis. Ångest och depression är vanligt
            i nyktert eller drogfritt tillstånd. Förändringarna i belöningssystemet
            bidrar också till ett starkt sug, som driver på ett tvångsmässigt
            missbruk. I stället för att dricka för att få en positiv upplevelse
            – en berusning, som när man drack från början – dricker man nu
            för att slippa må dåligt.
          </note>
          <note>
            Parallellt med förändringarna i belöningssystemet minskar även
            aktiviteten i den främre delen av hjärnan. Impulskontrollen och
            förmågan att stå emot suget försämras, och dessa förändringar
            i hjärnan gör det omänskligt svårt att rycka upp sig och sluta
            dricka eller använda droger. Man försummar familj, barn och arbete
            för att i stället missbruka – eller planera för att dricka eller
            använda droger. Beroendet är ett faktum. Beroende är en sjukdom,
            även om den i likhet med flera välfärdssjukdomar är självförvärvad.
          </note>
          <note>
            Fru talman! Vi kristdemokrater eftersträvar ett narkotikafritt
            samhälle, och vi arbetar konsekvent för att stoppa alla tendenser
            till drogliberalise ­ ring. Det centrala är att narkotikapolitiken
            är vetenskapligt förankrad och främjar en evidensbaserad vård
            och behandling som leder till ett minskat lidande.
          </note>
          <note>
            Det är därför oerhört glädjande att ett enigt socialutskott ställer
            sig bakom dels en nollvision när det gäller narkotikarelaterade
            dödsfall, dels att den nuvarande narkotikapolitiken bör utvärderas
            för att säkerställa att den är förenlig med kraven på evidensbaserad
            vård, beprövad erfarenhet och skademinimering.
          </note>
          <note>
            Fru talman! Nu gäller det att regeringen skyndsamt verkställer
            inte bara detta tillkännagivande utan även riksdagens eniga beslut
            från förra året, nämligen att det ska vara en huvudman som ansvarar
            för vården av personer som lider av både beroendesjukdom och annan
            psykisk sjukdom. Dagens system, där två olika huvudmän har ansvar
            för behandling av personer med svår samsjuklighet, medför att
            de ofta slussas fram och tillbaka mellan sjukvården och socialtjänsten.
            Ingen tar ett övergripande helhetsansvar, trots att dessa personer
            har ett omfattande vårdbehov, och samtidigt gör ingen fel enligt
            gällande lag.
          </note>
          <note>
            Detta måste rättas till innan fler liv släcks i narkotikans spår.
            Reger ­ ingen har ansvaret att verkställa riksdagens vilja, men
            vi kristdemokrater kommer att göra vad vi kan för att driva på
            och agera blåslampa.
          </note>
          <note>
            Fru talman! När det gäller den nya ANDT-strategi som är på gång
            är det viktigt att se till helheten. Alkohol- och tobakskonsumtionen
            har visserligen minskat bland ungdomar under det senaste året,
            och det är jättebra – det är positivt! Men ska denna positiva
            trend hålla i sig är det viktigt att vi fortsätter att arbeta
            evidensbaserat och förebyggande.
          </note>
          <note>
            Alkohol och tobak är de två riskfaktorer som bidrar mest till
            den totala sjukdomsbördan, och samhällskostnaderna är stora. Det
            vore förödande att nedprioritera nationella insatser på detta
            område.
          </note>
          <note>
            Vi anser att den nya ANDT-strategin också bör omfatta spel om
            pengar. Vi kristdemokrater menar därtill att det krävs ett nationellt
            kunskapscenter för att förvalta, kvalitetssäkra och vidareutveckla
            framgångsrika metoder inom det preventiva ANDT-området.
          </note>
          <note>
            Fru talman! Vi kristdemokrater står bakom samtliga våra reservationer
            i betänkandet och utskottets tillkännagivande. Jag yrkar dock
            bifall endast till vår reservation 6, som är kopplad till riskbruk
            av alkohol.
          </note>
          <note>
            Vad är då riskbruk? Jo, det är ett bruk av alkohol som ökar risken
            för skadliga fysiska, psykiska eller sociala konsekvenser. Ungefär
            1 miljon människor i Sverige dricker så mycket alkohol att de
            skadar eller riskerar att skada sin hälsa.
          </note>
          <note>
            Riktlinjerna i dag säger att riskbruk av alkohol finns vid högkonsum
            ­ tion. För en man innebär detta att dricka mer än 14 standardglas
            – ungefär tre flaskor vin – per vecka. För en kvinna innebär det
            att dricka mer än nio standardglas – ungefär två flaskor vin –
            per vecka. Riskbruk innefattar också något som man kallar intensivkonsumtion
            – när en man dricker fem eller fler standardglas vid ett och samma
            tillfälle eller när en kvinna dricker fyra.
          </note>
          <note>
            Nu visar färsk forskning att det inte finns någon tydlig gräns
            under vilken alkoholkonsumtion är helt riskfri. Enligt vår mening
            är det därför angeläget att se över riktlinjerna om just riskkonsumtion.
          </note>
          <note>
            Fru talman! Avslutningsvis vill jag tacka mina kollegor från
            samtliga partier i socialutskottet för ett riktigt gott samarbete
            i ANDT-frågorna. Tillsammans har vi tagit flera viktiga steg för
            att skapa en beroendevård utan skuld och skam. Stort tack!
          </note>
          <note>
            (Applåder)
          </note>
          <note type="speaker">
            Anf. 112 BARBRO WESTERHOLM (L):
          </note>
          <note>
            Fru talman! Först vill jag yrka bifall till reservation 3, som
            handlar om ANDT-strategin. Vi i Liberalerna skulle helst vilja
            ta bort dessa bokstäver, för bokstavslistan håller på att bli
            rätt lång. Det borde komma till ett L för läkemedel, ett S för
            spel och så vidare. Vi tycker att det är naturligare att man tar
            fram en strategi mot beroende i olika former.
          </note>
          <note>
            Alkohol är det största och mest omfattande beroendeorsakande
            medlet, och därefter kommer annat – narkotika kommer längre ned
            på listan. Jag tänker ändå ägna denna tid åt just narkotika, dels
            på grund av de väldigt allvarliga konsekvenser narkotikabruk för
            med sig, dels för att narkotika ligger bakom väldigt mycket av
            de kriminella handlingar som vi ser här i samhället, med väldigt
            allvarliga konsekvenser.
          </note>
          <note>
            Jag tycker att det är fantastiskt – vi har ett utskott som i
            dag har åstadkommit tre tillkännagivanden! Jag vet inte när vi
            har gjort det tre gånger i en debatt. Det handlar om att vi ställer
            oss bakom en nollvision vad gäller narkotikarelaterade dödsfall
            och en utvärdering av narkotikapolitiken.
          </note>
          <note>
            Jag kan konstatera att vi nu har en nollvision när det gäller
            narkotikaorsakade dödsfall. Vi har levt med en nollvision när
            det gäller narkotikabruk i samhället. Dessa nollvisioner har liksom
            stått emot varandra och faktiskt hindrat framsteg inom detta politikområde.
          </note>
          <note>
            Vi är ju eniga om att vi fortsatt ska ha en restriktiv narkotikapolitik
            med en god missbruks- och beroendevård som innehåller skademinimering
            och om att denna vård ska vara evidensbaserad.
          </note>
          <note>
            Jag, som har varit med ett tag, kan konstatera att på 60-talet
            – när vi vaknade för att narkotika var ett problem i vårt samhälle
            – ställdes en sjukvård som var ganska positiv till att skriva
            ut narkotika till människor som var beroende av narkotika mot
            en repressiv inställning. Sedan har detta fortsatt.
          </note>
          <note>
            I slutet av 70-talet prövade Lars-Magnus Gunne, som var psykiatriprofessor
            på Ulleråker i Uppsala och som nyligen gick bort, metadonbehandling
            av narkotikaberoende personer som verkligen ville bli av med sitt
            missbruk men som inte kunde komma loss från det. Då jämförde han
            en grupp som fick metadon med en grupp som fick blindtabletter.
            Han fann att dödligheten i den grupp som fick blindtabletter var
            avsevärt högre än i den metadonbehandlade gruppen.
          </note>
          <note>
            Här kom evidens om hur substitutionsbehandling kunde bidra till
            det som vi i dag tar beslut om: en nollvision för att rädda människor
            som har blivit beroende.
          </note>
          <note>
            Men tror ni att evidens räckte då? Jag satt i Socialstyrelsen
            och hade politiker i Regeringskansliet som sa: ”Nej, nej, nej
            – det stämmer inte med nollvisionen!”
          </note>
          <note>
            Sedan fick vi faktiskt tillstånd för att – tror jag – 50 patienter
            ändå skulle få metadon. I dag har vi ju metadon och substitutionsbehandling
            i vården, men det tog väldigt lång tid innan det infördes.
          </note>
          <note>
            I slutet av 80-talet – Karin Rågsjö var inne på detta – sa Kerstin
            Tunving, psykiater i Skåne, att vi måste rädda människor med narkotikamissbruk
            från två dödliga hot. Det ena var narkotika; det andra var hiv.
            Med god framgång delade man ut sprutor och hittade dessutom ytterligare
            en grupp narkomaner, som inte hade velat vända sig till socialtjänsten.
          </note>
          <note>
            Från politikens sida lät det ”nej, nej, nej”. Jag mötte ministrar
            av olika partifärg, och detta fick bara inte genomföras. Det var
            emot nollvisionen gällande narkotika i samhället.
          </note>
          <note>
            Så här har det fortsatt. Gerhard Larsson kom 2011 med en utredning
            med många goda förslag. Remissbehandlingen spretade – Socialstyrelsens
            chef var för, men Socialstyrelsens ansvariga handläggare var emot.
            Vad gör då ett regeringskansli? Det händer ingenting.
          </note>
          <note>
            Därför vill jag runda av med att säga hur viktigt det är att
            vi som är för en utvärdering av lagen, för en nollvision när det
            gäller risken att dö på grund av narkotikamissbruk, för att rehabilitera
            fler och för att förebygga att människor halkar in på detta nu
            visar enighet. Så länge vi krigar med varandra om delar av förslag
            som ska genomföras kommer det inte att hända någonting, och då
            har vi inte gjort gott.
          </note>
          <note>
            Om vi vårdar det här väl, visar att vi är eniga om målet och
            har respekt för att vägarna dit kan vara lite olika, då är jag
            övertygad om att vi kan hitta bra kompromisser för dem med narkotikaberoende
            och för samhället i övrigt. Det kommer också att påverka kriminaliteten.
          </note>
          <note type="speaker">
            Anf. 113 YASMINE BLADELIUS (S):
          </note>
          <note>
            Fru talman! 103 miljarder svenska kronor – så mycket beräknas
            alkoholen kosta vårt samhälle varje år. Det är en ofattbart stor
            summa, naturligtvis.
          </note>
          <note>
            Det viktigaste är däremot inte summan i sig utan det som gömmer
            sig bakom summan. Till exempel är det i dag 320 000 barn som påverkas
            negativt av en förälders drickande och alla de som utsätts för
            våld där alkohol har varit inblandat och de som dör i förtid på
            grund av alkoholrelaterade sjukdomar och olyckor.
          </note>
          <note>
            Fru talman! Vartannat misshandelsfall i Sverige är alkoholrelaterat.
          </note>
          <note>
            En annan studie, från Ramboll, har tittat på hur mycket alkoholen
            har kostat samhället under 2017, inte enbart de 103 miljarderna
            i faktiska kostnader, utan vad de samhälleliga kostnaderna är.
            Till exempel försvinner 32 000 produktiva arbetstimmar varje vecka
            på grund av bakfylla . 625 000 alkoholrelaterade sjukskrivningsdagar
            tas ut varje år. 5 200 personer avlider av alkoholrelaterade orsaker.
            Kostnaden för sjukvården var 7,4 miljarder, vilket motsvarar lönekostnaden
            för 14 500 sjuksköterskor. Det är alltså oerhört mycket pengar.
          </note>
          <note>
            Fru talman! Att alkoholen kostar oss långt mycket mer än vad
            den ger oss är vi väl medvetna om. Just därför är jag så oerhört
            stolt över vår svens ­ ka framgångsrika alkoholpolitik. Tack vare
            vårt statliga monopol och vår restriktiva alkoholpolitik är den
            totala alkoholkonsumtionen ändå låg i Sverige jämfört med många
            andra länder, och den är dessutom sjunkande. Det är glädjande.
          </note>
          <note>
            Jag är dock orolig, fru talman, över de politiska vindar som
            blåser för att luckra upp vår framgångsrika svenska modell. Smygande
            kommer nu förslag om att öppna upp för söndagsöppet på Systembolaget
            och om möjligheten att köpa alkohol i matbutiker, och från olika
            håll hörs nu politiska röster för att avskaffa det svenska alkoholmonopolet.
          </note>
          <note>
            Ett avskaffat monopol på försäljning av alkohol skulle leda till
            en kraftig ökning av alkoholkonsumtionen i Sverige. Det skulle
            i sin tur få omfat ­ tande negativa konsekvenser. Det finns nämligen
            en enkel tumregel på detta område, och forskningen är tydlig:
            När tillgängligheten ökar, då ökar konsumtionen, och när konsumtionen
            ökar, då ökar också alkoholskad ­ orna. Det är inte ett pris som
            jag är redo att betala.
          </note>
          <note>
            Fru talman! År 2020 är ANDT-strategins sista år, och en ny strategi
            som ska gälla från 2021 ska tas fram under året. Jag ser naturligtvis
            mycket fram emot det kommande arbetet och är glad över att ansvarig
            minister redan tidigt aviserat att fokus kommer att ligga på narkotikafrågo
            rn a i den kommande strategin.
          </note>
          <note>
            Regeringen driver i dag en narkotikapolitik som är folkhälsobaserad
            med syfte att begränsa tillgång, förebygga användning av narkotika,
            erbjuda vård och behandling för missbruk och beroende samt minska
            skador och dödsfall till följd av narkotika miss bruk.
          </note>
          <note>
            Skillnader i registrerings- och rapporteringspraxis gör det svårt
            att jämföra antalet narkotikarelaterade dödsfall mellan länder,
            men vad vi kan vara överens om är att den narkotikarelaterade
            dödligheten i Sverige ändock är alldeles för hög. Regeringen prioriterar
            därför insatser för att få ned dödligheten och har redan vidtagit
            flera åtgärder.
          </note>
          <note>
            Som exempel fick Folkhälsomyndigheten redan i mars 2019 i uppdrag
            av regeringen att etablera ett varningssystem för att motverka
            narkotikarelaterade dödsfall. I april 2019 fick Socialstyrelsen
            i uppdrag att genomföra en kartläggning av akutmottagningarnas
            rutiner för planering av fortsatt vård, behandling och uppföljning
            vid narkotikarelaterad överdos. Det tillförs medel till Folkhälsomyndigheten
            för att möjliggöra en snabbare klassificering av psykoaktiva substanser.
          </note>
          <note>
            Läkemedelsverket och Socialstyrelsen har på regeringens uppdrag
            utrett förutsättningarna for ett ökat tillgängliggörande av Naloxonläkemedel
            i syfte att motverka överdoser. Myndigheterna har därefter gjort
            vissa viktiga ändringar i sina föreskrifter . Exempelvis är det
            från och med den l november 2018 möjligt för sjuksköterskor att
            förskriva N aloxonläkemedel . Förskrivare får nu även lämna ut
            Naloxon direkt till patienter.
          </note>
          <note>
            Socialstyrelsen presenterade också i juni 2019 ett kunskapsstöd
            för läkemedelsassisterad behandling vid opioidberoende, så kallad
            LARO, vilket myndigheten har tagit fram på uppdrag av regeringen.
          </note>
          <note>
            Fru talman! Socialutskottet har härutöver enats om att i ett
            yttrande tillkännage för regeringen att man bör göra en utvärdering
            av den svenska narkotikapolitiken samt en översyn av den nuvarande
            lagstiftningen i syfte att ha en nollvision när det gäller narkotikarelaterade
            dödsfall. Yttrandet har stor vikt på förebyggande åtgärder och
            behandling efter evidens, forskning och beprövad erfarenhet. Politiken
            ska förebygga problemen, vilket ligger precis i linje med vad
            vi socialdemokrater också tycker.
          </note>
          <note>
            Vi vill se en fortsatt restriktiv narkotikapolitik med fokus
            på skademinimering och hjälp och stöd utifrån evidens och beprövad
            erfarenhet till de personer som har ett beroende och som behöver
            vår hjälp och vårt stöd allra mest. På flera områden måste också
            forskningen stärkas. Förändring ­ ar i regelverk måste systematiskt
            utvärderas, liksom ändamålsenligheten i olika vårdande insatser.
          </note>
          <note>
            Jag är otroligt glad över att utskottet har enats i dessa viktiga
            frågor. Narkotikadödligheten i Sverige är för hög, och varje dödsfall
            är en tragedi och ett misslyckande. Det är en av våra allra största
            kommande uppgifter att minska dödligheten genom både förebyggande
            och bättre vård och behandling.
          </note>
          <note>
            Avslutningsvis, fru talman, är alkohol-, narkotika-, dopnings-
            och tobaksfrågor – det är ett långt ord, därav kanske ett önskemål
            att säga beroendefrågor framöver – frågor som politiskt måste
            prioriteras också fortsättningsvis för ett väl fungerande samhälle.
          </note>
          <note>
            Jag är därför väldigt glad över det stora såväl politiska som
            samhälle ­ liga engagemang som finns i de här frågorna. Och jag
            hoppas att vi i social ­ utskottet kan fortsätta att under denna
            mandatperiod konstruktivt arbeta tillsammans för att minska användningen
            av och skadeverkningarna av narkotika, alkohol , tobak och dopning.
          </note>
          <note>
            Jag yrkar bifall till förslaget i betänkandet.
          </note>
          <note>
            (Applåder)
          </note>
          <note type="speaker">
            Anf. 114 KARIN RÅGSJÖ (V) replik:
          </note>
          <note>
            Fru talman! Precis som Yasmine Bladelius säger är vi allihop
            väldigt glada över det initiativ vi har tagit fram. När det tillkännagavs
            dröjde det inte många timmar förrän statsrådet Hallengren gick
            ut och sa att det ab ­ solut inte var aktuellt att göra någon
            utvärdering av lagen om kriminali ­ sering av eget bruk. Det tycker
            jag, fru talman, var en lite för snabb reak ­ tion på ett utskottsinitiativ.
            Hon kanske skulle ha funderat ett varv till. Det är ju inte bara
            ett antal partier som vill utreda kriminalisering utan också exempelvis
            hela SKR, där även Socialdemokraterna har ställt sig bakom det.
          </note>
          <note>
            Fru talman! Min fråga till Yasmine Bladelius är: Hur tror Socialdemokraterna
            i utskottet att detta kommer att sluta?
          </note>
          <note type="speaker">
            Anf. 115 YASMINE BLADELIUS (S) replik:
          </note>
          <note>
            Fru talman! Tack, Karin Rågsjö, för frågan!
          </note>
          <note>
            Jag är som sagt oerhört glad över det otroligt stora engagemang
            som jag, Karin och många med oss delar i de här frågorna, för
            det är otroligt viktiga frågor som vi kommer att få jobba hårt
            med framöver.
          </note>
          <note>
            Jag har full förståelse för att en avkriminalisering inledningsvis
            kan låta lockande. När jag träffar de här personerna, våra medmänniskor
            som har hamnat i beroendets klor, som är på botten av vårt samhälle,
            är det inte i första hand en avkriminalisering de förespråkar.
            De förespråkar ett alternativ, hjälp och stöd utifrån beprövad
            erfarenhet och evidens och en tillit till att vi politiker lyssnar
            till deras behov, att de behöver hjälp och stöd utifrån sitt beroende.
          </note>
          <note>
            Inför den kommande utredningen vill jag fråga: Kommer en avkriminalisering
            av missbruk att leda till färre missbrukare? Om det plötsligt
            skulle vara lagligt att röka hasch, skulle det leda till att färre
            ungdomar testar att röka hasch? Kommer polis och sociala myndigheter
            tillsammans med föräldrar och skola att få det lättare att avstyra
            ett narkotikamissbruk om det inte ens finns laglig möjlighet att
            ingripa mot just det så kallade egna bruket?
          </note>
          <note>
            Fru talman! Jag vet inte. Det jag vet är att de personerna behöver
            vårt stöd och vår hjälp. De behöver hjälp utifrån beprövad erfarenhet
            och evidens. Det tycker jag att vi ska ge dem.
          </note>
          <note type="speaker">
            Anf. 116 KARIN RÅGSJÖ (V) replik:
          </note>
          <note>
            Fru talman! Jag tycker att man ska undersöka saker. Innan man
            säger att man absolut inte kan köpa en avkriminalisering ska man
            kanske undersöka det, inte säga nej direkt och stänga porten.
            Inget parti har i detta sammanhang sagt att vi vill ha en legalisering.
            Däremot vill vi ha en helt förutsättningslös utredning. Vi vill
            se vilka möjligheter det finns för att förändra den narkotikapolitik
            som vi har. Den är nämligen inte till fyllest.
          </note>
          <note>
            Fru talman! Jag skulle önska att regeringen och Socialdemokraterna
            tittade lite mer på andra länder och hur man gör där: Hur har
            Norge tänkt med sitt förslag? Vi får se hur det blir med det.
            Och hur fungerar saker och ting i Portugal?
          </note>
          <note>
            Jag tycker inte att vi har en lyckosam narkotikapolitik. Jag
            har jobbat med de här frågorna på golvet, och jag har jobbat med
            dem politiskt. De som är beroende och som jag träffar vill ha
            en helhetslösning. De vill inte bli indragna i polisbilen gång
            efter gång för att testas om de har narkotika i blodet. Jag föreslår
            att de insatser som polisen i dag gör för att jaga gatunarkomaner
            i stället riktas in på att jaga de grova brottslingarna. Det här
            systemet leder nämligen inte till färre beroende. Det leder inte
            till färre döda.
          </note>
          <note>
            Vi har en narkotikapolitik som jag skulle önska att regeringen
            vågade lysa igenom och att den inte bara stänger dörren för olika
            frågor. Jag skulle önska att regeringen och Socialdemokraterna
            tog in de absolut bästa forskarna för att titta på de här frågorna,
            så att vi kan få en narkotikapolitik som räddar liv och som samtidigt
            motverkar narkotikamissbruk i stort.
          </note>
          <note type="speaker">
            Anf. 117 YASMINE BLADELIUS (S) replik:
          </note>
          <note>
            Fru talman! Som jag sa även i mitt anförande är jag otroligt
            glad över det engagemang som finns i de här frågorna. Och jag
            är glad över att vi nu har enats om ett utskottsinitiativ där
            vi säger att man måste se över dagens narkotikalagstiftning och
            dagens narkotikapolitik med syfte att minska den narkotikarelaterade
            dödligheten.
          </note>
          <note>
            Som jag också sa i mitt anförande är det svårt att jämföra mellan
            länder. Men det står klart att dödligheten är alldeles för hög
            i Sverige. Det måste vi göra någonting åt.
          </note>
          <note>
            Jag upplever dock inte att det i det utskottsinitiativ som vi
            ställer oss bakom finns en majoritet som är för avkriminalisering
            av eget bruk. Men det finns en majoritet som är för att man ska
            se över det här i syfte att minska dödligheten, i syfte att ha
            en nollvision och i syfte att ta beslut som vilar på evidens ,
            beprövad erfarenhet och forskning. Jag tror att det är nödvändigt
            för att komma vidare i de här frågorna framöver.
          </note>
          <note>
            Jag tror också att det är viktigt att lyssna på dem det handlar
            om och att vi har ett öra åt deras håll. Jag är övertygad om att
            Karin Rågsjö har det. När jag har det är det inte avkriminalisering
            de efterfrågar. Det är snarare hjälp och stöd för att komma ur
            beroendet. Det är ett synliggörande av dem. De berättar också
            att det ofta är polisen som synliggör dem allra mest, vilket leder
            till att de därefter får hjälp och stöd. Jag tror att vi måste
            arbeta mycket mer med det framöver.
          </note>
          <note type="speaker">
            Anf. 118 JOHN WEINERHALL (M):
          </note>
          <note>
            Fru talman! År 2018 dog 566 personer i Sverige i överdoser. Året
            dessförinnan var antalet 626. I jämförelse med andra länder i
            Europa har Sve ­ rige, enligt EU, en väldigt hög narkotikarelaterad
            dödlighet. Trots en minskning av antalet döda i överdoser 2019
            har Sverige näst högst narkotikadödlighet. På tio år har antalet
            döda fördubblats. Om 2018 års minskning är ett trendbrott eller
            inte återstår att se. Även om antalet döda inte blir större för
            varje år är det uppenbart att mer behöver göras. Sverige behöver
            en nollvision när det gäller narkotikarelaterad dödlighet.
          </note>
          <note>
            I den politiska narkotikadebatten har det länge varit för stort
            fokus på repressiva åtgärder. Fler poliser och hårdare straff
            är det som ska lösa våra problem. Så har det länge låtit. Missförstå
            mig rätt nu; jag tycker givetvis att de kriminella gäng som göder
            sig själva och otryggheten genom andras beroende ska buras in,
            gärna under mycket längre tid än i dag. Men det kommer inte att
            hjälpa dem som har en beroendesjukdom. De som tillhör de allra
            mest utsatta och svaga i vårt samhälle behöver en omtänksam politik
            som kan hjälpa dem ur beroendet.
          </note>
          <note>
            Fru talman! Därför är det välkommet att ett enigt socialutskott
            nu har tagit ställning för en utvärdering av den svenska narkotikapolitiken.
            Precis som tillkännagivandet kräver anser jag att den svenska
            narkotikapolitiken måste bygga på evidens, beprövad erfarenhet
            och skademinimering. Jag hoppas också att den kommande ANDT-strategin
            kommer att genomsyras av just det, när den kommer.
          </note>
          <note>
            Skademinimering som utgångspunkt för narkotikapolitiken har länge
            varit omdebatterat, inte minst i mitt eget parti. Inte sällan
            har en dogmatisk och repressiv inställning till narkotikapolitiken
            varit dominerande. Varför ska sjukvården hjälpa missbrukare att
            knarka ihjäl sig? Varför ska skattebetalarna betala för och förse
            missbrukare med kanyler? Sådana frågeställningar har jag ofta
            fått möta när jag har förespråkat sprututbytesprogram, inte minst
            under de år då jag engagerade mig i den regionala sjukvårdspolitiken
            i Region Östergötland och aktivt drev frågan. Det är en fråga
            som ligger mig varmt om hjärtat.
          </note>
          <note>
            Fru talman! Jag ska tala om varför vi ska ha just det inslaget
            i narkotikapolitiken, varför det är viktigt med skademinimering
            och varför det är viktigt med sprututbytesprogram. Jo, det är
            viktigt , och vi ska göra det därför att vi vet att smittspridningen
            av hepatit och hiv minskar med sprututbytesprogram. Det var Karin
            Rågsjö eller Barbro Westerholm som tog upp Malmö som ett exempel.
            Det finns en anledning till att det knappt finns några hivsmittade
            med intravenöst missbruk i Malmö. Det är tack vare att man länge
            har bedrivit ett mycket lyckat sprututbytesprogram.
          </note>
          <note>
            Vi vill inte att smutsiga kanyler ska vara i omlopp. Vi ska fortsätta
            med skademinimering som princip, därför att vi vet att exempelvis
            sprututbyten också hjälper människor med beroende att komma i
            kontakt med sjukvården. Det är något som många annars inte skulle
            göra.
          </note>
          <note>
            Vi har precis äntligen fått till sprututbyte i Norrköping. Jag
            hoppas att det snart finns i hela landet.
          </note>
          <note>
            Ytterligare ett gott exempel på skademinimering är utdelandet
            av Naloxon, som häver överdoser. Det är inte omöjligt att den
            narkotikarela ­ terade dödligheten minskade förra året just tack
            vare att tillgängligheten till Naloxon har ökat. Även tillgången
            till substitutionsbehandling skulle kunna vara bidragande. Vi
            moderater kommer , precis som tidigare , att fortsätta driva på
            i utskottet för att inslagen av skademinimering i beroendevården
            ska öka.
          </note>
          <note>
            Fru talman! Det är inte värdigt ett land som Sverige att utlämna
            alla de människor som har en beroendesjukdom till deras öde. Det
            är inte värdigt att låta dem falla mellan stolar eller jongleras
            mellan en socialtjänst som inte mäktar med eller en sjukvård som
            brister. Om man har ett beroende, saknar bostad och dessutom har
            en psykisk sjukdom måste vi se helheten och människan bakom problemen.
            Kommuner ska inte kunna skylla på att personen i första hand är
            sjukvårdens bekymmer. Sjukvården ska inte heller kunna säga att
            det i första hand rör sig om social problematik som kommunen är
            skyldig att ordna upp.
          </note>
          <note>
            För många är det i dag svårt att få en bostad om man har ett
            beroende. Samtidigt vet vi att det är svårt att ta sig ur ett
            beroende om man inte har en fast tillvaro. Lägg därtill att psykvården
            inte fungerar. Då är det inte lätt. För alla som i dag sviks av
            det offentliga på grund av det som på byråkratiska brukar kallas
            samverkansproblem har vi ett ansvar att se till att de får den
            hjälp och det stöd de behöver. Detta har också utskottet vädjat
            till regeringen att göra något åt – både det splittrade huvudmannaskapet
            och en översyn av tvångsvårdslagarna så att de är anpassade för
            samsjuklighet.
          </note>
          <note>
            Fru talman! Jag hoppas att den utredning som riksdagen nu uppmanar
            regeringen att tillsätta kommer till skott snart men också att
            den leder till något som på riktigt kan förändra livet för dem
            som i dag lider av ett beroende. Det är fint att vi i riksdagens
            alla partier i dag har enats om att en översyn av narkotikapolitiken
            behövs. Denna debatt är för viktig för att bli en del av ett politiskt
            spel.
          </note>
          <note>
            När utredningen har landat och regeringen förhoppningsvis också
            lämnat över en framåtsyftande proposition för en ny narkotikapolitik
            hoppas jag att samma samförståndsanda som råder nu kan råda i
            den diskussionen.
          </note>
          <note>
            (Applåder)
          </note>
          <note type="speaker">
            Anf. 119 SOFIA NILSSON (C):
          </note>
          <note>
            Fru talman! Vi debatterar nu frågor som rör alkohol, narkotika,
            dopning och tobak – områden som i allra högsta grad är kopplade
            till folkhälsa, som vi för en liten stund sedan debatterade i
            denna kammare.
          </note>
          <note>
            Att få ett samhälle fritt från narkotika och dopning och med
            minskade medicinska och sociala skador orsakade av alkohol är
            viktiga delar i folkhälsoarbetet. Den största delen av arbetet
            för att nå målet för ANDT görs ute i kommuner, regioner och inte
            minst i det civila samhället. Till alla er där ute som dagligen
            arbetar och möter framför allt våra ungdomar och som slår vakt
            när något inte står rätt till vill jag rikta ett stort tack.
          </note>
          <note>
            På tobaksområdet har vi en internationellt sett bra situation.
            Den dagliga rökningen har glädjande nog minskat, men självfallet
            har vi mycket kvar att göra även där.
          </note>
          <note>
            Vad gäller alkohol ser vi också en positiv utveckling i Sverige.
            Den totala alkoholkonsumtionen minskar. Inte minst bland ungdomar
            är detta tydligt. Det är en trend som har hållit i sig i flera
            år. Trots alkoholreklam och att man får ta in stora mängder alkohol
            i landet har den totala konsumtionen faktiskt gått ned.
          </note>
          <note>
            Alkohol är inte en handelsvara vilken som helst. Den är behäftad
            med en lång rad negativa hälsoeffekter, något som vi måste ha
            med oss när vi diskuterar försäljning. Men bara för att det är
            så ska det inte hindra oss att tänka nytt. Runt om på vår landsbygd
            växer i dag en ny bransch fram. Inte minst i Skåne kan vi se vingårdar
            och lokala ölbryggerier växa fram med en enorm potential. För
            dessa entreprenörer vill vi i Centerpartiet möjliggöra gårdsförsäljning.
            Under detta år ser jag därför fram emot att regering ­ en kommer
            att tillsätta en utredning för hur gårdsförsäljning kan möjliggöras
            i hela landet, utan att monopolet riskeras.
          </note>
          <note>
            Nu tänkte jag gå över till området narkotika, för vad gäller
            narkotika är trenden inte lika positiv. Här måste vi göra mer
            för att stödja det breda förebyggande arbetet med alltifrån stärkt
            elevhälsa till att stötta det civila samhället. Även om vi har
            en relativt liten andel som faktiskt har testat narkotika har
            vi en skrämmande stor andel narkotikarelaterad dödlighet.
          </note>
          <note>
            Medan dödligheten i många andra europeiska länder har stabiliserats
            och till och med börjat minska ser vi i Sverige det motsatta.
            I Sverige dör fem gånger så många som i jämförbara länder av just
            narkotika. Enligt Europeiska unionens narkotikabyrå är det i EU
            bara Estland som har högre narkotikarelaterad dödlighet än Sverige.
            De slutsatser jag kan dra av detta, fru talman, är
          </note>
          <note>
            Under förra året tog riksdagen tre viktiga beslut om förändring
            i svensk narkotikapolitik. Det vi fattade beslut om i fjol handlade
            för det första om att det måste vara slut på det delade huvudmannaskapet
            för beroendesjukdom och psykisk sjukdom. För det andra ska tvångslagstiftningen
            ses över. För det tredje ska farmakologisk behandling för människor
            med beroendesjukdomar vara tillgänglig i hela landet.
          </note>
          <note>
            Dessa tre beslut är viktiga steg i rätt riktning.
          </note>
          <note>
            Nu kan vi glädjande nog konstatera att ett enigt utskott har
            fattat nästa otroligt viktiga beslut, nämligen att uppdra åt regeringen
            att ta initiativ till en nollvision när det gäller narkotikarelaterade
            dödsfall och att utvärdera den nuvarande narkotikapolitiken för
            att säkerställa att politiken ligger i linje med evidensbaserad
            forskning. Detta är förslag som Centerpartiet under lång tid har
            drivit på för att få igenom.
          </note>
          <note>
            Det är detta tillkännagivande och detta beslut som regeringen
            ska förhålla sig till och genomföra, men med tanke på det utspel
            som socialministern gjorde i förra veckan, efter det att socialutskottet
            klubbat igenom tillkännagivandet, finns det all anledning att
            vara vaksam och följa detta noggrant. Men jag utgår från att regeringen
            tar frågan på allvar och hörsammar utskottets tillkännagivande
            och riksdagens beslut att tillsätta en ordentlig utvärdering.
          </note>
          <note>
            En utvärdering bör i mina ögon bland annat undersöka om dagens
            lagstiftning är ett bra redskap för att förhindra att människor
            insjuknar i drogberoende, om lagen har bidragit till den höga
            dödligheten bland människor som använder droger i Sverige samt
            vilka erfarenheter det finns i andra länder av att både minska
            narkotikamissbruket och minska dödsfallen bland drogberoende.
            Detta är frågor som vi verkligen behöver ha svar på i utredningen.
          </note>
          <note>
            Jag hoppas att regeringen sätter igång utvärderingen så snart
            som möjligt, att den får de resurser som krävs och att den ges
            ett öppet mandat att bygga sina rekommendationer på vetenskap
            och forskning och inte redan i förväg begränsas.
          </note>
          <note>
            Med detta, fru talman, tackar jag för ordet och hoppas att vi
            i socialutskottet även i fortsättningen kan arbeta lika konstruktivt
            tillsammans för att minska användningen av och skadeverkningarna
            på grund av narkotika, alkohol, tobak och dopning.
          </note>
          <note>
            Jag skulle också vilja passa på att rikta ett stort tack till
            riksdagsledamoten Barbro Westerholm, som outtröttligt har drivit
            på i dessa frågor under väldigt många år. Stort tack, Barbro!
          </note>
          <note type="speaker">
            Anf. 120 PERNILLA STÅLHAMMAR (MP):
          </note>
          <note>
            Fru talman! Varje gång det handlar om missbruk hos en individ
            blir det många ringar på vattnet kring denna människa. Det är
            oroliga partner, föräldrar, syskon och vänner, och det är väldigt
            oroliga barn som försöker hantera tillvaron så gott de kan. Många
            är de skildringar av barn som har fått bli vuxna alldeles för
            tidigt, som känner av minsta lilla tecken hos föräldern på att
            det är dags igen. Det är barn som häller ut sprit när det går
            eller som är allmänt livrädda för att föräldern ska förvandlas
            till någon annan som är skrämmande och som glömmer att de som
            barn finns till och att de behöver mat och någon som bryr sig.
            Och tyvärr drar barn alltför ofta slutsatsen att det är något
            som man ska tala tyst om, en hemlighet som inte får yppas, vare
            sig för kompisar, skolan eller kurator.
          </note>
          <note>
            Fru talman! Barnkonventionen har nu blivit svensk lag. Det är
            en milstolpe som Miljöpartiet har jobbat länge för att den ska
            bli till. Nu kommer det att bli ännu mer tydligt och påtagligt
            och alltmer känt att barn har egna rättigheter och att barn ska
            ges förutsättningar att uttrycka sina åsikter och få hjälp utan
            att föräldrarna ger sitt samtycke.
          </note>
          <note>
            Fru talman! Det är glädjande att vi har så mycket samsyn i socialutskottet.
            Det har vi faktiskt ofta, och vi kommer fram till konstruktiva
            lösningar. En sådan samsyn har vi nu kring att vi ska göra en
            utredning av missbruks- och narkotikaproblematiken. Miljöpartiet
            står bakom den narkotikapolitik som förs i dag, men vi ser att
            det finns stora problem. Vi har en oerhört hög dödlighet. Vi behöver
            konkreta insatser, och vi behöver se över detta via en utredning.
          </note>
          <note>
            Fru talman! Missbrukare är en av samhällets mest utsatta grupper.
            Och den narkotikarelaterade dödligheten i Sverige är, som sagt,
            mycket stor. Sprututbytesprogrammen har spelat en stor roll, och
            det är viktigt att ansvaret nu ligger på regionerna och att kommunerna
            inte längre har någon vetorätt.
          </note>
          <note>
            Det är enkelt att få tag på Naloxon i dag, och det har varit
            en viktig faktor för att sänka den narkotikarelaterade dödligheten.
          </note>
          <note>
            Miljöpartiet skulle vilja införa försök med injektionsrum. Om
            något skulle gå fel när man injicerar ska det finnas möjlighet
            att ha människor runt sig som gör att man kan få hjälp med stöd
            och behandling.
          </note>
          <note>
            Samtidigt vill jag också lyfta fram att regeringen gör många
            saker för att minska den narkotikarelaterade dödligheten. Socialstyrelsen
            har ett uppdrag och Folkhälsomyndigheten har två uppdrag , som
            alla ska redovisas under 2020. Det handlar om att utveckla varningssystem
            mellan myndigheter, att kartlägga akutmottagningars rutiner vid
            narkotikarelaterad överdos för att erbjuda bättre vård och behandling
            samt att föreslå åtgärder för att förebygga och motverka användning
            samt medicinska och sociala skadeverkningar av narkotika. Dessa
            återrapporteringar kommer att vara viktiga pusselbitar framöver.
          </note>
          <note>
            Fru talman! Jag yrkar bifall till förslaget i utskottets betänkande.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 4 mars.)
          </note>
          <note>
            § 19 Styrning av kulturområdets institutioner
          </note>
          <note>
            Kulturutskottets betänkande 2019/20:KrU5
          </note>
          <note>
            Styrning av kulturområdets institutioner (skr. 2019/20:6)
          </note>
          <note>
            föredrogs.
          </note>
          <note type="speaker">
            Anf. 121 ARON EMILSSON (SD):
          </note>
          <note>
            Fru talman! Jag vill inledningsvis yrka bifall till Sverigedemokraternas
            reservation i betänkandet.
          </note>
          <note>
            Att offentliga institutioner styrs ändamålsenligt är för oss
            en fundamental princip utifrån ett samlat konstitutionellt perspektiv
            och av omsorg om tilliten till våra institutioner och aktörer
            i demokratin och handhavandet av våra gemensamma resurser.
          </note>
          <note>
            Riksrevisionen presenterade förra året en granskning av regeringens
            styrning av myndigheter, statligt ägda bolag, stiftelser samt
            ideella och ekonomiska föreningar inom kulturområdet. Riksrevisionen
            konstaterar i sin rapport att regeringens styrning inte är tillräckligt
            anpassad till institu ­ tionernas olika verksamhetsformer. Särskilt
            tydligt och komplext uppenbarar sig detta kanske på just kulturområdet
            där ett flertal organisations-, verksamhets och finansieringsformer
            finns. Man konstaterar att styrningen av myndigheter generellt
            fungerar bra. Men i övrigt är förbättringspotentialen uppenbar.
          </note>
          <note>
            Regeringen beslutar om riktlinjer eller villkor för kulturområdets
            bolag och stiftelser för att fullgöra vissa uppgifter. Det är
            en form av påverkan som riskerar att skapa oklarheter. I fallet
            med bolagen måste regeringen säkerställa att innehållet i riktlinjerna
            överensstämmer med andra styr ­ dokument som fastställts på bolagsstämman,
            annars riskerar målkonflikter att uppkomma mellan styrdokument,
            som bolaget ska följa enligt aktie ­ bolagslagen, och de villkor
            som regeringen har beslutat om.
          </note>
          <note>
            Fru talman! Riksrevisionen konstaterar att Kulturdepartementet
            styr stiftelserna på området som om de vore myndigheter i vissa
            avseenden. Riktlinjer och villkor som är beslutade av regeringen
            är vidare inte rättsligt styrande för stiftelserna. Även här finns
            det en risk att det uppstår målkonflikter, och då måste styrelsen
            prioritera enligt stiftelsens förordnande. Regeringen riskerar
            därmed i båda fallen att inte få vad den förväntar sig för de
            statliga medel som fördelas till bolagen och stiftelserna.
          </note>
          <note>
            Med detta i beaktande menar vi att regeringen därför bör ta fram
            ägaranvisningar som antas på bolagsstämman för de statligt ägda
            bolagen inom kulturområdet. Vidare bör regeringen i dialog med
            stiftelserna säkerställa att riktlinjer eller villkor för statens
            bidrag till stiftelserna inte strider mot stiftelsernas förordnanden
            i dessa fall. Tydlighet och transparens är nyckelord.
          </note>
          <note>
            Vi delar utskottets mening om vikten av uppföljning baserad just
            på mål och resultatorientering. Det är en diskussion som också
            förs i ett bredare spektrum utifrån hela den breda debatten kring
            att det ofta är en tillitsbaserad styrning och att det inom kulturområdet
            råder en stor autonomi med armlängds avstånd som princip. Det
            kommer också att utredas vad vi egentligen har för definition
            av den termen med tanke på att den debatterades så tydligt både
            förra året och i år och lär göra det även framöver.
          </note>
          <note>
            Eftersom vi delar meningen att man bör titta på styrningsfrågor
            baserat på mål och resultatuppföljning, i stället för att årligen
            besluta om riktlinjer och återrapporteringskrav för bidrag som
            lämnas till bolagen, menar vi emellertid att ett led i den uppföljningen,
            som utskottet konstaterar, bör vara att anamma Riksrevisionens
            rekommendationer i det avseendet, som vi skriver om i reservationen.
          </note>
          <note type="speaker">
            Anf. 122 LARS MEJERN LARSSON (S):
          </note>
          <note>
            Fru talman! Värmland är inte ett landskap, Värmland är ett sinnestillstånd.
            Därför befinner jag mig i Värmland vart jag än beger mig i hela
            världen. Det är hemligheten med Värmland.
          </note>
          <note>
            Detta har den tidigare kulturprofilen Lars Löfgren, som är uppväxt
            i Ekshärad, sagt. Därför vill jag även i denna debatt berätta
            lite grann om Värmland – landskapet som ständigt är aktuellt,
            och där årets svenska rally precis har avslutats.
          </note>
          <note>
            Vi åker till Värmskog där Rigmor Gustafsson, en av vårt lands
            mest begåvade jazzsångerskor, med en röst så tänjbar att hon tycks
            kunna ta sig an nästan vilken låt som helst, är uppvuxen. Det
            var någon som sa att om hon vore friidrottare skulle hon nog vara
            en som satsar på höjdhopp där andra satsar på längd eller något
            annat som kräver sitt på ett mer horisontellt plan.
          </note>
          <note>
            Jag berättade i den förra debatten att jag kommer från Ekshärad
            och hotade med att ta er med på en dialektal resa. Ni kan vara
            lugna. Jag ska ta er med till Rämmen i Värmland där Ninni Schulman,
            en av Sveriges främsta kriminalförfattare och samhällsskildrare
            , är född. Hon skriver nämligen om min hembygd Ekshärad i boken
            När alla klockor stannat . Vill ni ha spänning så läs den.
          </note>
          <note>
            Även förra årets vinnare av Stora journalistpriset för årets
            röst, Hanna Hellquist, kommer från Karlstad och Värmland. Med
            sin underbara humor och smärta levandegör hon det mänskliga och
            blir en stark röst för lyssnare, läsare och tittare. Det såg vi
            inte minst när hon besökte Skavlan .
          </note>
          <note>
            Augustprisvinnaren i skönlitteratur, Marit Kapla, som senast
            förra veckan besökte riksdagen och förtrollade många av mina kollegor
            och tjänstemän , kommer från samma dike som jag, även kallat Klarälvdalen,
            men en liten bit högre upp – Osebol.
          </note>
          <note>
            Slutligen måste jag erkänna att jag var görstolt värmlänning
            under måndagskvällen när Mia Skäringer, som kommer från ”Lusasken”
            i Värmland, på Expressens kulturgala fick satirpriset Ankan. Det
            är alltså inte bara i Solsidan som vi har skrattat åt Mia. Hon
            har även publikrekordet i Globen och har sålt ut Scandinavium
            sex gånger med sin föreställning Avig Maria – No more fucks to
            give . Hon är en värdig vinnare.
          </note>
          <note>
            Denna handfull kvinnor, kulturbärare och ambassadörer för Värmland
            representerar på sin karriärresa olika institutioner såsom musikskola,
            radio, tv och dagstidningar.
          </note>
          <note>
            Som ni förstår är det enormt givande att som ledamot av kulturutskottet
            få följa och fatta beslut om all den verksamhet som ryms inom
            vårt utgiftsområde. Här finns allt från litteratur, idrott och
            kulturarv till friluftsliv , spelmarknad och mycket mer.
          </note>
          <note>
            Fru talman! Det vi nu debatterar är ju styrningen av kulturområdets
            institutioner. Detta är en av de frågor som vi i kulturutskottets
            uppföljnings- och utvärderingsgrupp fått utforska mer i detalj.
            Gruppen, som bestod av representanter från samtliga riksdagspartier,
            studerade underlag från utskottsavdelningens forsknings- och utvärderingssekretariat
            och utbytte tankar och frågeställningar.
          </note>
          <note>
            När vi startade arbetet kom vi snabbt att intressera oss för
            målen, hur de är formulerade och hur de mäts. Även om det finns
            olika uppfattningar om vilka målen ska vara var gruppen överens
            om att de mål som riksdagen beslutar om ska vara möjliga att följa
            upp. Därför går det inte att prata om mål utan att komma in på
            hur de ska mätas, det vill säga vilka bedömningsgrunder som ska
            användas. I rapporten landade vi bland annat i att fler bedömningsgrunder
            skulle ge en bättre måluppföljning och att regeringen ska motivera
            sina bedömningsgrunder.
          </note>
          <note>
            Gruppen såg också en fortsatt förbättringspotential i hur regeringen
            redovisar resultat till riksdagen. Där framhöll gruppen verksamhetslogik
            som en metod för att utveckla resultatredovisningen. Tillämpning
            av denna logik kan tydliggöra var glappen finns i redovisningen
            och hur de kan överbryggas. Metoden kan bidra till att få ihop
            helheten, där de resultat som uppnåtts med hjälp av olika insatser
            ställs i fokus. På så sätt kan vi komma ett steg närmare att beskriva
            effekterna av den genomförda politiken, för vi konstaterade också
            att det inte är lätt att beskriva effekter av genomförd politik
            – men det går att göra.
          </note>
          <note>
            Fru talman! När det gäller betänkandet ser vi även att regeringen
            delvis instämmer i att regeringens styrning inte är tillräckligt
            anpassad till institutionernas olika verksamhetsformer. Regeringen
            gör dock bedömning ­ en att det är låg risk att utfallet inte
            blir som förväntat.
          </note>
          <note>
            Utskottet välkomnar särskilt Riksrevisionens granskning i ljuset
            av den förvaltningspolitiska utvecklingen, där bland annat tillitsbaserad
            styrning och principen om armlängds avstånd är begrepp som utreds.
          </note>
          <note>
            Utskottet delar regeringens bedömning att styrningen inom kulturområdet
            är komplex utifrån dess bredd i verksamhets- och finansieringsformer.
          </note>
          <note>
            Utskottet noterar att inga målkonflikter har uppstått under den
            aktuella granskningsperioden och att dokumentation av de årliga
            dialogerna enligt Riksrevisionen är en värdefull kunskapsresurs
            i regeringens styrning.
          </note>
          <note>
            Utskottet delar därmed regeringens bedömning att styrningen är
            tillräckligt anpassad till institutionernas olika verksamhetsformer.
          </note>
          <note>
            Vi ser nu att regeringen går vidare och utvecklar styrningen
            genom bland annat Myka, Myndigheten för kulturanalys, som i sitt
            regleringsbrev för 2020 har fått i uppdrag att se över de 30 gemensamma
            bedömningsgrunderna för kulturområdet i regeringens resultatredovisning
            till riksdagen och föreslå förändringar. Förslaget bör avgränsas
            till verksamheter med statlig finansiering och fokusera på väsentliga
            resultat och effekter. Uppdraget ska redovisas senast den 20 januari
            2021.
          </note>
          <note>
            Fru talman! Jag yrkar bifall till utskottets förslag och avslag
            på motio ­ nen.
          </note>
          <note>
            (Applåder)
          </note>
          <note type="speaker">
            Anf. 123 ANNICKA ENGBLOM (M):
          </note>
          <note>
            Fru talman! Mina utskottskollegor Aron Emilsson och Lars Mejern
            Larsson har på lite olika sätt men i båda fall utmärkt beskrivit
            betänkandet vi har framför oss att debattera, nämligen kulturutskottets
            betänkande 5 Styrning av kulturområdets institutioner . Det baseras
            som sagt på den granskning som Riksrevisionen gjort av regeringens
            styrning av olika institutioner inom kulturområdet mellan åren
            2010 och 2018.
          </note>
          <note>
            Granskningen i sig är ganska teknisk till sin natur men principiellt
            intressant till sin karaktär. Det är bra läsning – väldigt bra,
            skulle jag vilja säga – för den som vill sätta sig in i olika
            ägarformer, statliga och icke-statliga, och förhållandena dem
            emellan.
          </note>
          <note>
            Som framhållits tidigare har kulturområdets institutioner många
            olika ägarformer. Statliga myndigheter och statliga bolag, ekonomiska
            föreningar, ideella föreningar – ja, det är en flora av olika
            ägarformer.
          </note>
          <note>
            Samtidigt ska kulturpolitiken – därom råder stor enighet mellan
            partierna – präglas av det vi kallar autonomi eller principen
            om armlängds avstånd för att ge kulturen det fria utrymme för
            konstnärligt skapande som ju är själva själen i den kulturella
            verksamheten. Detta är ett förhållningssätt som måste innehålla
            ett stort mått av tillit – precis den tillitsbaserade styrning
            som Lars Mejern Larsson tog upp här.
          </note>
          <note>
            Därför, fru talman vill jag gå in från en annan vinkel – inte
            med en sådan vacker odyssé genom det värmländska landskapet som
            den Lars Mejern Larsson bjöd på här, som nästan fick en att vilja
            sätta sig på tåget och fara dit direkt, men jag vill stanna en
            stund vid detta med tillit.
          </note>
          <note>
            Jag vill, fru talman, ta med de närvarande i kammaren och dem
            som lyssnar på en resa i tanken till gårdagskvällens upplevelse.
            Några av oss av där. Jag ska försöka beskriva den känsla och den
            fantastiska stämning som rådde i Stockholms stadshus i går kväll,
            där Postkodlotteriet tog emot sina förmånstagare och delade ut
            över 1 miljard kronor till dem. Många av dem verkar inom kulturområdet,
            området för vår politik, inom idrott och andra områden.
          </note>
          <note>
            Att befinna sig bland sådana människor och i en sådan stämning,
            full av patos och drivkrafter att på olika sätt och med olika
            medel och inriktningar förbättra vår värld på olika sätt, var
            och är en ynnest. Det är ett engagemang som ofta går utöver det
            vanliga, något vi ser inom alla möjliga kulturella verksamheter.
          </note>
          <note>
            Det var underbart att få se företrädarna för många av dessa organisa
            ­ tioner när de fick ta emot miljontals kronor till sina verksamheter.
            Det som är utmärkande för dessa pengar, till skillnad från det
            kanske lite fyrkantiga när man har styrning från staten vad gäller
            olika kulturområdesinstitutio ­ ner, är att de inte är villkorade.
            Det finns stor tillit mellan givare och mot ­ tagare när det gäller
            att man på bästa sätt, efter eget skön, använder dessa medel till
            gagn för dem man arbetar med och för.
          </note>
          <note>
            Det, fru talman, för mig tillbaka till Riksrevisionens rekommenda
            ­ tio ­ ner, regeringens svar och utskottets slutsats. Självklart
            är det stor skillnad när det gäller hur man hanterar statliga
            medel, skattebetalarnas hårt förvär ­ vade pengar. Vi som fördelar
            dem har självklart ett ansvar att se till att de hanteras på rätt
            sätt och att vi får en redovisning av hur de han ­ teras.
          </note>
          <note>
            Det är skillnad också inom kulturområdet via det som är myndigheter
            men också för dem som erhåller statliga medel, som utgör den här
            floran av alla möjliga andra ägarformer. Tillitsbaserad styrning
            ska vara grund ­ läggande. Om detta har vi debatterat och kommer
            att debattera framöver, för det är en definitions- och förhållandefråga
            och också en delikat fråga inom vårt område. Vi vill ha en så
            fri kultur som möjligt.
          </note>
          <note>
            Riksrevisionen lyfter, fru talman, i sin granskning framför allt
            fram två olika rekommendationer i relation till statliga bolag.
            De gäller det som beslutas på bolagsstämman och även i förhållande
            till stiftelser. Moderaterna har inte funnit anledning att landa
            i någon annan slutsats än den som majoriteten i utskottet har
            landat i, det vill säga att man pekar på och lyfter fram Riksrevisionens
            rekommendationer och uppmanar regeringen att ta dem i beaktande.
          </note>
          <note>
            Detta är faktiskt väldigt viktigt. Även om det inte i dag, enligt
            de påpekanden som Riksrevisionen har gjort, föreligger några konkreta
            exempel på konflikter kan ju sådana faktiskt uppkomma i framtiden.
            Ponera till exempel, fru talman, att Nordiska museet, som ju är
            en stiftelse, av olika orsaker skulle behöva avyttra verksamheter,
            exempelvis Julita gård. Vad är det då som gäller? Är det stiftelsens
            förordnanden och stadgar eller, eftersom man erhåller statliga
            medel, regeringens riktlinjer för detta, om avyttrandet skulle
            stå i strid med regeringens riktlinjer?
          </note>
          <note>
            Fru talman! Jag rekommenderar starkt läsning av Riksrevisionens
            grundliga granskning om man är intresserad av en principiellt
            väldigt viktig fråga. Vi delar som sagt den slutsats som majoriteten
            i utskottet har dragit. Jag kommer att följa denna fråga väldigt
            noga framöver, ur många olika aspekter.
          </note>
          <note>
            (Applåder)
          </note>
          <note type="speaker">
            Anf. 124 ANNA SIBINSKA (MP):
          </note>
          <note>
            Fru talman! Kulturområdet skiljer sig från andra politikområden
            på flera sätt genom att det består av många små institutioner
            organiserade på en rad olika sätt, som myndigheter, föreningar,
            stiftelser och statligt ägda bolag. Förklaringen till detta ligger
            delvis i områdets långa tillkomsthistoria.
          </note>
          <note>
            Vissa av våra kulturinstitutioner har mycket gamla anor. Riksarkivet,
            Riksantikvarieämbetet och Kungliga biblioteket bildades alla under
            första halvan av 1600-talet, vilket gör dem till några av världens
            äldsta fortfaran ­ de existerande förvaltningsorgan. Detta är
            helt unikt. Operan och Dramaten bildades av Gustav III i slutet
            av 1700-talet, och både Naturhistoriska riksmuseet och Nationalmuseum
            tillkom under början av 1800-talet.
          </note>
          <note>
            Det andra som utmärker kulturområdet är en ovanligt stark autonominorm,
            det som vi brukar kalla principen om armlängds avstånd. Armlängdsprincipen
            innebär, som bekant, att kulturpolitiken ska skapa goda förutsättningar
            för konstnärligt skapande men låta professionen ta ansvar för
            innehåll och kvalitet.
          </note>
          <note>
            Riksrevisionen har granskat om regeringens styrning inom kulturområdet
            lever upp till de kriterier som riksdagen har ställt upp för styrning
            av statliga verksamheter. Granskningens slutsats är att regeringens
            styrning har blivit tydligare och mer resultatinriktad. Styrningen
            har ett långsiktigt perspektiv och är dokumenterad på ett bra
            sätt. Detta underlättar förstås riksdagens möjlighet till kontroll
            och insyn.
          </note>
          <note>
            Principen om armlängds avstånd är väl känd av såväl Kulturdeparte
            ­ mentet som kulturinstitutionernas företrädare. Däremot anser
            Riksrevisio ­ nen att styrningen inte är tillräckligt anpassad
            till de olika förutsättningar som gäller för bolag och stiftelser
            jämfört med myndigheter.
          </note>
          <note>
            Regeringen instämmer i stort i Riksrevisionens bedömningar och
            instämmer delvis i att regeringens styrning är otillräckligt anpassad
            till institutionernas olika verksamhetsformer.
          </note>
          <note>
            Fru talman! Utskottet delar regeringens bedömning att styrningen
            inom kulturområdet är komplex med tanke på områdets bredd i fråga
            om både verksamhets- och finansieringsformer. Vi ser också att
            inga målkonflikter har uppstått under den aktuella granskningsperioden.
            De årliga dialogerna mellan Kulturdepartementet och verksamheterna
            är väl dokumenterade och en värdefull resurs i regeringens styrning.
          </note>
          <note>
            Vi välkomnar också den granskning av hur principen om armlängds
            avstånd fungerar i praktiken, på såväl nationell som regional
            och kommunal nivå, som Myndigheten för kulturanalys fått i uppdrag
            att genomföra under det här året. Detta kommer att ytterligare
            utveckla regeringens styrning av kulturområdet.
          </note>
          <note>
            Jag yrkar bifall till kulturutskottets förslag.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 4 mars.)
          </note>
          <note>
            § 20 Kultur och fritid för barn och unga
          </note>
          <note>
            Kulturutskottets betänkande 2019/20:KrU7
          </note>
          <note>
            Kultur och fritid för barn och unga
          </note>
          <note>
            föredrogs.
          </note>
          <note type="speaker">
            Anf. 125 LOTTA FINSTORP (M):
          </note>
          <note>
            Fru talman! Jag vill börja med att yrka bifall till Moderaternas
            reservation nr 4.
          </note>
          <note>
            Alla barn och unga har rätt till kultur och måste ges förutsättningar
            för att aktivt kunna ta del av och ingå i olika kulturverksamheter.
            En stor del av barns och ungas vardag är förhoppningsvis att hitta
            sin plats, sin utveckling och sig själv i skolan. Musik, film,
            teater och konst med mera är brobyggare mellan barn och unga men
            också över generationsgränserna.
          </note>
          <note>
            Att man kan hitta styrka, glädje och självförtroende genom kulturen
            är vi många som kan vittna om. När jag var liten var jag väldigt
            blyg. Men tack vare teatern växte jag som människa, och i dag
            står jag här i talar ­ stolen. Det tycker jag säger mycket om
            vad kulturen kan göra för oss människor.
          </note>
          <note>
            Att tillgängliggöra kultur är för Moderaterna en del av vårt
            partis övergripande arbete mot det växande utanförskapet. En stor
            del av vårt fokus ligger på alla barns och ungdomars rätt till
            kultur, och vi prioriterar särskilt barn och ungdomar från socioekonomiskt
            utsatta miljöer. Vi ser att kulturen måste arbeta med att nå barn
            och unga från grupper som i lägre grad tar del av kulturyttringar.
          </note>
          <note>
            Ofta är det i unga år som människors intresse för kultur och
            konstnärligt skapande bäst kan tillvaratas och stimuleras. Och
            om inte kulturens breda innehåll skapar intresse hos barn och
            unga kommer såväl kulturarbetare som publik att saknas om ett
            antal decennier.
          </note>
          <note>
            Därför är jag stolt och glad över att mitt hemlän Sörmland ända
            sedan 70-talet och oavsett politisk styrning erbjuder varje barn
            mellan 5 och 15 år att gå på två föreställningar per år via skolan.
            Där erbjuds dans, teater och musik av mycket hög kvalitet. Detta
            är en tydlig prioritering av resurserna i kultursamverkansmodellen.
            Barn och unga först!
          </note>
          <note>
            Kulturen har ett absolut egenvärde men är inte ett eget stuprör
            bland andra tydligt avgränsade politikområden. Vi måste se kulturen
            i ett tvärsektoriellt sammanhang; detta är en käpphäst som vi
            har i Moderaterna. Vi måste se och värna kulturens ovärderliga
            kraft som brobyggare inom och mellan generationer och över osynliga
            och synliga gränser, men också mellan unga i stad respektive på
            landsbygd.
          </note>
          <note>
            Fru talman! I rapporten Fokus 18 från Myndigheten för ungdoms-
            och civilsamhällesfrågor , MUCF, framkommer tydliga skillnader
            avseende social inkludering. Unga på landsbygd och i utsatta områden
            upplever generellt lägre social inkludering än unga i städer.
            Detta nationella utanförskap måste tas på allvar.
          </note>
          <note>
            SKR och MUCF har undersökt ungas delaktighet och inflytande lokalt
            och regionalt. Rapporten, som kom alldeles nyligen, visar att
            ungas möjligheter att göra sina röster hörda har ökat, då de oftare
            får chansen att föra dialog med beslutsfattare. Det är gott så.
            Men ungas åsikter och kunskaper tas oftast inte med när beslut
            fattas på lokal nivå.
          </note>
          <note>
            Det brukar kallas skendemokrati när man ges känslan av att man
            har blivit hörd och att ens åsikter kommer att tas med i beslutsunderlaget
            men det alltså inte blir så. Så får det inte vara, och detta måste
            vi absolut förbättra. Det handlar egentligen mest om den lokala
            nivån, där man har nära till ungdomar och nära att lyssna in och
            ta med åsikter i beslutsunderlagen.
          </note>
          <note>
            Medie- och informationskunnighet, MIK, är oerhört viktigt i dagens
            samhälle. Att kunna hantera, värdera och analysera information
            är också en förutsättning för att själv kunna ta plats och förmedla
            synpunkter och åsikter. Föräldrar, skola och bibliotek måste alla
            hjälpas åt i arbetet med ungas källtillit. Men kanske är det unga
            som har denna förmåga snarare än den äldre generationen, det vill
            säga vi som sitter här inne, som kanske i alltför stor utsträckning
            oreflekterat tar till oss information utan källkritik.
          </note>
          <note>
            Fru talman! Det är omöjligt att debattera kultur och fritid för
            barn och unga utan att nämna skolbibliotek och folkbibliotek.
            De har nog aldrig varit viktigare än i dag. Bildning och källtillit
            är nycklar till ett inkluderande samhälle.
          </note>
          <note>
            I förslaget till nationell biblioteksstrategi finns ett förslag
            om att ett nationellt kunskapscentrum för skolbiblioteksfrågor
            ska inrättas för att ge kompetensutveckling till alla personalgrupper
            som i sitt yrke har kontakt med skolbiblioteksområdet. Här skulle
            man gärna vilja se att pedagoger i skolan och skolbiblioteken
            kan arbeta tillsammans för elevernas bästa och för deras bildning.
          </note>
          <note>
            Myndigheten för ungdoms- och civilsamhällesfrågor har ett viktigt
            uppdrag att bland annat fördela statsbidrag till barn- och ungdomsorgani
            ­ sationer. Det är därför av största vikt att organisationerna
            har en självständig och demokratisk uppbyggnad.
          </note>
          <note>
            Det är framför allt genom att man erbjuder konst och kultur via
            skolan som barn och unga nås. Skapande skola når barn och unga
            i den miljö där de befinner sig dagligen och där alla barn och
            unga ska finnas. På sikt bör man därför överväga om Skapande skola
            ska byggas ut.
          </note>
          <note>
            Tidigare utvärderingar av Skapande skola har visat att en stor
            majoritet bland kommunerna regelbundet har använt sig av reformer
            med gott resultat. Min erfarenhet – jag har följt med två konstnärer
            på olika skolor – är att det blir många skratt, och det bygger
            broar mellan elever och vuxna. Att få självförtroende och använda
            sin kreativitet kan hjälpa den som har problem med skolarbetet.
          </note>
          <note>
            De kommunala kulturskolorna är också oerhört viktiga. Det är
            en frivillig kommunal verksamhet, men de flesta kommuner har en
            kulturskola i dag.
          </note>
          <note>
            Fru talman! Det går inte att enbart med kloka ord betona vikten
            av kultur för barn och unga. Det måste ske i handling och i ekonomiska
            prioriteringar. Kulturanalys rapport från 2019 bekräftar att offentligt
            finansierad kultur tillkommer grupper där föräldrarna har hög
            utbildning och höga inkomster.
          </note>
          <note>
            Vi moderater lovar inte allt till alla. Därför för vi moderater
            över resurser från kultur som i första hand konsumeras av vuxna
            till satsningar för barn och unga, inte minst i utsatta miljöer.
            De första stegen tog vi i och med budgeten för innevarande år.
          </note>
          <note>
            (Applåder)
          </note>
          <note type="speaker">
            Anf. 126 CASSANDRA SUNDIN (SD):
          </note>
          <note>
            Fru talman! Jag vill inledningsvis yrka bifall till reservation
            3.
          </note>
          <note>
            Kultur och fritidsaktiviteter är grundläggande för barns utveckling
            och välmående. Kultur för barn handlar inte enbart om litteratur,
            musik, film, teater och tv-program. Det är också lek, pedagogik
            och barns syn på livet. Och lika viktigt som det är att det finns
            kultur att förmedla är det att barn får möjligheter och förutsättningar
            att skapa sig en egen.
          </note>
          <note>
            Skapande skola ger barn möjlighet att möta professionell konst
            och kultur i skolan. Det utgör ett komplement till skolans eget
            arbete, där barn och elever får ta del av olika sorters konst
            och kultur tillsammans med professionella kulturaktörer och inte
            minst får möjlighet att utveckla sin kreativitet. Tack vare mötet
            med professionell konst och kultur får barnen nya sätt att uttrycka
            sig på.
          </note>
          <note>
            Ett exempel på projekt är Höglandsskolans dansföreställning,
            där eleverna tillsammans med en dansare och pedagog fick skapa
            en föreställning som hade sorg som inspiration. Ursprunget kom
            från ett seriealbum av Ester Eriksson och pedagogens personliga
            erfarenhet av att förlora en förälder som ung. Eleverna fick i
            grupp arbeta fram rörelser och skapa texter där man fokuserade
            mycket på relationer och tillit till varandra. Ett par frågeställningar
            var ”vad är saknad?” och ”vad är sorg?”
          </note>
          <note>
            Även museiväsendet har en viktig roll i att förmedla och tillgängliggöra
            kultur för barn och unga. Till exempel har vi i min valkrets Jämtland
            vårt fantastiska Jamtli, vars barnperspektiv är ovärderligt. För
            på vilken annan plats kan man åka rutschkana genom Storsjöodjuret?
            En uppskattad del av verksamheten är öppna förskolan på Hackåsgården,
            som har som mål att levandegöra vår historia och där man leker
            sig till kulturhistoriska upplevelser.
          </note>
          <note>
            Fru talman! Kulturens roll för hälsa är något som har väckt allt
            större intresse. I en tid då psykisk ohälsa är ett utbrett problem
            hos barn och unga finns det anledning att fundera på hur kultur
            kan användas som verktyg i arbetet med att motverka psykisk ohälsa.
            Ett exempel är kultur på recept, som kan användas som ett komplement
            till traditionella behandlingsmetoder. Deltagande i kulturella
            aktiviteter stimulerar sinnen och bidrar till en känsla av meningsfullhet
            och sammanhang. Tillgänglighet till kultur för barn och unga ska
            vara en självklarhet, oavsett var i landet man bor.
          </note>
          <note>
            Vår reservation i det här betänkandet rör ungas möjligheter att
            själva välja partner. Det finns i dag inga regelbundna undersökningar
            om detta, vilket bör införas. Det är av stor vikt att vi får en
            klar bild över hur situa ­ tionen ser ut och hur den utvecklas.
            För att kunna sätta in åtgärder för att hindra att unga tvingas
            gifta sig eller leva med någon de inte själva har valt är det
            viktigt att få grepp om situationen. Det är fortfarande svårt
            att hitta några undersökningar gjorda efter den som Ungdomsstyrelsen
            gjorde 2009, och mycket hinner hända på elva år. Därför är det
            av yttersta vikt att man börjar genomföra regelbundna undersökningar
            på det här området.
          </note>
          <note>
            (Applåder)
          </note>
          <note type="speaker">
            Anf. 127 VASILIKI TSOUPLAKI (V):
          </note>
          <note>
            Fru talman! Barnkonventionen slår fast att alla barn har rätt
            till kultur, både som utövare och som publik. Det är vi överens
            om här i kammaren. Men sedan skiljer det sig när det gäller hur
            vi tycker att det ska genomföras och hur mycket det får kosta.
          </note>
          <note>
            Bland de förslag vi har att ta ställning till i dag finns en
            motion från Vänsterpartiet som rör kulturskolan. Vi ser att kulturskolan
            är en mycket viktig aktör när det kommer till att erbjuda barn
            möjlighet att utvecklas inom ett konstnärligt uttryck.
          </note>
          <note>
            Från att ha varit musikskolor kan vi nu se att verksamheten i
            de flesta kommuner i landet har utökats till att bli kulturskolor.
            Runt 500 000 barn per år får möjlighet att delta i kurser. Det
            innebär en chans att hitta nya sätt att uttrycka sig, få utlopp
            för tankar och känslor, utveckla nya färdigheter, träffa vänner
            och få en fördjupad kunskap inom kulturellt skapande.
          </note>
          <note>
            Under den förra mandatperioden samarbetade vi med Socialdemokraterna
            och Miljöpartiet för att stötta upp kulturskolorna med nationella
            medel. Det var 100 miljoner som smörjmedel för att göra kulturskolan
            tillgänglig för fler. Det innebar att en del kommuner beslutade
            om att sänka eller helt ta bort avgifte r. A ndra satsade på att
            utveckla pedagogiken för att barn med funktionsnedsättningar skulle
            kunna delta på ett bättre sätt, och många provade nya sätt att
            söka upp grupper som inte brukar delta i kulturskolan.
          </note>
          <note>
            Vi var också med och beslutade om Kulturskoleklivet, som innebar
            en satsning för att utbilda pedagoger till kulturskolan. Och det
            bildades ett nationellt centrum för att sammanställa och sprida
            statistik och forskningsresultat, stötta utvecklingsprocesser
            och bidra till erfarenhetsutbyte. På många sätt var det en positiv
            period för kulturskolan.
          </note>
          <note>
            Sedan dess har de 100 miljonerna försvunnit och kommit tillbaka.
            Både stora och små kommuner har aviserat nedskärningar inom kulturskolan,
            och Skolinspektionen har ifrågasatt möjligheten att integrera
            kulturskolan i skoldagen. Det här är orosmoln som vi behöver hjälpa
            till att skingra.
          </note>
          <note>
            I vår motion lyfter vi att alla barn ska ha möjlighet att delta
            i kulturskolans verksamhet. Det kräver stora insatser och bred
            politisk vilja på alla politiska nivåer. Kommunerna behöver se
            värdet av kulturskolan och fortsätta utveckla verksamheten. De
            behöver korta köerna och sänka trösklar ­ na, så att även barn
            från socioekonomiskt svagare familjer kan vara med.
          </note>
          <note>
            Det nationella kulturskolecentrumet jobbar nu med att ta fram
            statistik som belyser just jämlikhetsaspekterna. Jag ser fram
            emot att ta del av de siffrorna framöver.
          </note>
          <note>
            I Vänsterpartiets budget finns 300 miljoner , utöver de 100 miljoner
            som tidigare har avsatts, för att få bort avgifterna. För att
            man ska få ihop det behöver kommunerna skjuta till lika mycket.
          </note>
          <note>
            I tider av nedskärningar ställs de frivilliga kulturverksamheterna
            mot de lagstyrda. Därför var det miljardtillskott till kommunerna
            som vi beslutade om tidigare i dag, på bland annat Vänsterpartiets
            initiativ, välkommet.
          </note>
          <note>
            Fru talman! Vänsterpartiet menar också att det behövs beslut
            här i riksdagen om att alla kommuner ska ha en kulturskola – i
            första hand för att trygga alla barns möjlighet att utveckla sin
            kreativitet och sitt konstnärliga uttryck. Det handlar om att
            det ska bli lika för alla barn i hela landet och att de ska ha
            den här rätten.
          </note>
          <note>
            En kulturskolelag skulle också ge den stabilitet som krävs för
            att man ska våga satsa på att utbilda sig till kulturskolepedagog.
            Man ska känna sig trygg med att det finns en arbetsmarknad när
            man kommer ut från utbildningen. Det tillskapades många nya utbildningsplatser
            under förra mandatperioden, och de behöver faktiskt fyllas om
            vi ska ha tillräckligt många lärare framöver. Det väntas stora
            pensionsavgångar. Vi vill också att man ska bygga ut med fler
            platser.
          </note>
          <note>
            Kulturskolecentrum har kartlagt kompetensbehoven kommande år.
            De ser att det finns stora behov inom en rad olika kulturformer.
            Särskilt stor efterfrågan finns det inom musik, dans och drama.
            Men även bild och form, foto och musikal låg högt på efterfrågelistan
            – det fann man när man frågade kommunerna.
          </note>
          <note>
            Fru talman! Från Vänsterpartiet är vi beredda att stärka kulturskolans
            ställning och jobba för att säkra alla barns rätt till den. Därför
            yrkar jag bifall till vår reservation nr 5.
          </note>
          <note type="speaker">
            Anf. 128 AZADEH ROJHAN GUSTAFSSON (S):
          </note>
          <note>
            Fru talman! Alla barn som växer upp i vårt land ska möta kultur
            och utvecklas som skapande människor. Då måste kulturen vara en
            naturlig del i förskolan och i skolan. Skapande och estetiska
            inslag kompletterar skolans breda kunskapsuppdrag och kan förbättra
            inlärning och kreativitet. Det ger träning i att tänka nytt och
            intressera sig för nya företeelser och människor. Därför har satsningarna
            på Skapande skola varit viktiga för Socialdemokraterna och regeringen.
          </note>
          <note>
            Även kommunala kultur- och musikskolor är av stor vikt för att
            tillgängliggöra kulturen för fler barn och unga. Sedan de första
            kommunala musikskolorna startade på 40-talet har verksamheten
            vuxit och breddats till andra konstuttryck, som dans, teater och
            bildkonst.
          </note>
          <note>
            Den kommunala musik- och kulturskolan är en grundbult i den socialdemokratiska
            kulturpolitiken, och att stärka och tillgängliggöra de kom ­ munala
            kultur- och musikskolorna har länge varit en prioriterad fråga
            för regeringen – både under förra mandatperioden och under denna
            mandatperiod.
          </note>
          <note>
            Redan 2018 presenterade regeringen en nationell strategi för
            den kommunala kulturskolan med målet att främja en mer tillgänglig
            och jämlik kulturskola av hög kvalitet i såväl utbud som undervisning.
            Och under hösten 2019 återinförde regeringen 100 miljoner kronor
            i statligt stöd till kommuner som bedriver kulturskoleverksamhet.
            Dessutom föreslår regeringen nu, i och med budgetpropositionen
            för 2020 och i överenskommelse med Centerpartiet och Liberalerna,
            att stödet även ska gälla för åren 2020–2022 med 100 miljoner
            kronor per år.
          </note>
          <note>
            Regeringen menar att kulturskolan är av stor betydelse, inte
            bara för enskilda barn och unga runt om i vårt land utan också
            för bildningen i samhället. Därför är den en nationell angelägenhet.
          </note>
          <note>
            Fru talman! Barn och unga måste också ges verktyg och förutsättningar
            för att kunna bli engagerade medborgare. De ska ha makt att forma
            sina liv, och de ska ha inflytande över samhällsutvecklingen.
            Ungdomspolitiken handlar lika mycket om barns och ungas situation
            i samhället som om möjligheten att påverka den. För detta krävs
            bland annat en tydlig och aktuell ungdomspolitik.
          </note>
          <note>
            Regeringen har därför under 2019 inlett ett arbete som ska leda
            till en ny ungdomspolitisk skrivelse och ett nytt ungdomspolitiskt
            handlingsprogram. I juni 2019 fick flera organisationer och myndigheter
            i uppdrag att ta fram underlag och samla information för att bidra
            till arbetet med skrivelsen och programmet, och nu har regeringen
            aviserat att en ny ungdomspolitisk skrivelse kommer att lämnas
            till riksdagen i september 2020.
          </note>
          <note>
            Fru talman! När det gäller barns och ungas tillgång till kultur
            och fritid men också ungas möjlighet att organisera sig krävs
            det en medveten politik. Vi socialdemokrater sätter likhetstecken
            mellan ett välmående, jämlikt och tryggt samhälle och barns och
            ungas tillgång till kultur och fritid och en levande ungdomspolitik.
          </note>
          <note>
            Fru talman! Med dessa ord yrkar jag avslag på samtliga reservationer
            och ställer mig bakom utskottets förslag.
          </note>
          <note>
            (Applåder)
          </note>
          <note type="speaker">
            Anf. 129 PER LODENIUS (C):
          </note>
          <note>
            Fru talman! I Centerpartiets vision har alla, oavsett bostadsort,
            bakgrund, funktionsnedsättning eller livssituation, möjligheter
            att delta i kulturliv som rymmer både professionellt buren kultur
            och amatörers skapande.
          </note>
          <note>
            När vi möts, delar erfarenheter och reflekterar tillsammans blir
            vi också bättre rustade att möta utmaningar som finns omkring
            oss. Det är inte minst viktigt för våra barn och unga.
          </note>
          <note>
            Jag har i tidigare debatter här i kammaren berättat om när jag
            hade förmånen att verka som danslärare och jag inte minst fick
            arbeta med barn och unga under skoltid. Från de år jag arbetade
            som danspedagog har jag många exempel på hur dansen, kulturyttringen,
            fick barn och unga att utvecklas både som individer och i gruppdynamiken.
          </note>
          <note>
            Jag skulle kunna ge många exempel på detta. Jag skulle kunna
            berätta om många positiva upplevelser som jag fick vara med om
            som danslärare. Dansen gav så mycket för många av de elever och
            klasser som jag hade förmånen att få jobba med. Detta är erfarenheter
            som jag vet att jag delar med många andra kulturarbetare som också
            har haft förmånen att få jobba med barn och unga.
          </note>
          <note>
            Det här är också exempel på varför Skapande skola är en så viktig
            satsning. Skapande skola ger möjligheter för elever att möta professionella
            kulturarbetare och att själva ta del av kultur och kanske hitta
            ett eget kulturellt uttryck.
          </note>
          <note>
            Samtidigt finns kulturskolorna i kommunerna, som på många håll
            erbjuder en fantastisk utbildning. Hur de är organiserade och
            vad de erbjuder varierar över landet. Centerpartiet ser kulturskolornas
            verksamhet som väldigt värdefull och anser att denna typ av utbildning
            för barn och unga ska finnas i alla kommuner. Men hur verksamheten
            läggs upp måste avgöras utifrån de lokala förutsättningarna.
          </note>
          <note>
            Det finns på många håll fördelar för kulturskolan med att kunna
            samarbeta med den vanliga skolan. Det viktiga är att tillgängligheten
            blir god och att hänsyn tas till att alla barn inte har ekonomiskt
            resursstarka föräldrar eller möjlighet att ta sig till en centralort
            efter skoltid.
          </note>
          <note>
            Fru talman! Kultur är och ska vara en del av barns och ungas
            fritid. Det finns dock så mycket mer som kanske inte alltid klassas
            som kultur men som ger en viktig och meningsfull fritid.
          </note>
          <note>
            Föreningslivet i Sverige är starkt och betydelsefullt. Det är
            i idrotts- eller friluftsföreningen som man både kan få utlopp
            för sin energi och kan skapa energi. Det är där man kan lära sig
            idrottens regler och uppleva dess kraft, samtidigt som det leder
            till en förbättrad hälsa, både fysiskt och psykiskt. Vi behöver
            röra på oss, samtidigt som det är någonting som vi har blivit
            sämre på i vårt land. Särskilt barn och unga behöver stimuleras
            till mer rörelse även på sin fritid.
          </note>
          <note>
            En grupp som ofta hamnar utanför är barn och unga med intellektuell
            funktionsnedsättning. Enligt Riksförbundet FUB är det ungefär
            1 procent av Sveriges befolkning som har en intellektuell funktionsnedsättning.
            Enligt bland annat Folkhälsomyndigheten lider denna grupp i större
            utsträckning av till exempel övervikt, depression, högt blodtryck,
            oro, ångest, social utsatthet och utanförskap – sådant som i väldigt
            stor utsträckning kan påverkas på ett positivt sätt genom aktivt
            deltagande i kultur ‑ , före ­ nings- och idrottsliv. Det är verksamheter
            som är stärkande för alla men som kan ha en extra stor betydelse
            i livet för barn och unga med funktionsnedsättning.
          </note>
          <note>
            Centerpartiet var en stark förespråkare för Special Olympics
            World Winter Games i Åre/Östersund 2021 och den folkhälsosatsning
            som Parasportförbundet i samband med det planerade att göra för
            personer med just intellektuell funktionsnedsättning, främst barn
            och unga.
          </note>
          <note>
            Tyvärr föll själva arrangemanget Special Olympics World Winter
            Games i Sverige, och under julhelgen togs beslutet att ställa
            in arrange ­ manget. Det hade varit en verklig möjlighet att visa
            på den stora betydelse som denna verksamhet har. Från Centerpartiets
            sida försökte vi in i det sista att föra fram möjligheter för
            att kunna genomföra arrangemanget. Tyvärr fick vi inget stöd för
            det, men en folkhälsosatsning som också gäl ­ ler barn och unga
            med intellektuell funktionsnedsättning är det ännu inte för sent
            att genomföra.
          </note>
          <note>
            Idrotts- och föreningslivet måste verkligen göras tillgängligt
            för fler. För att fler barn ska få chansen att hitta en idrott
            eller annan föreningsakti ­ vitet som de tycker är rolig, exempelvis
            inom kulturlivet, bör också föreningslivet ges större möjlighet
            att komma in i skolan och på fritidshem. Det öppnar nya möjligheter
            för barn som annars kanske inte hade fått chansen att testa nya
            aktiviteter och att gå med i föreningslivet. Att barn får samlas
            runt olika intressen ger också möjlighet till ökad integration.
            Det kan också i sin tur stärka föreningslivet med nya medlemmar.
          </note>
          <note>
            Det finns fritidshemsverksamhet där föreningslivet, exempelvis
            id ­ rottsföreningar, utgör basen för verksamheten. Sådana verksamheter,
            som idrotts- eller friluftsfritis, bör ha goda möjligheter att
            bedrivas och göras tillgängliga för ännu fler.
          </note>
          <note>
            Det finns också barn och unga som måste tillbringa stora delar
            av sommarlovet och andra lov ensamma, utan tillsyn och närvaro
            av någon vuxen och utan sällskap av andra barn. Särskilt sommarlovet
            kan vara svårt att planera om man saknar resurser och nätverk.
            Det är för alla dessa barn som fritidshemsverksamhet och gratisaktiviteter
            på sommarlovet och andra lov är särskilt betydelsefulla, aktiviteter
            som med fördel skulle kunna anordnas i samverkan med föreningslivet.
          </note>
          <note>
            Fru talman! I Centerpartiet ser vi hur kulturen och en meningsfull
            fritid bidrar till ett djupare, mänskligare och öppnare samhälle.
            När vi möts, delar erfarenheter och reflekterar tillsammans blir
            vi också bättre rustade att möta utmaningar som finns omkring
            oss.
          </note>
          <note>
            Det är därför vi i Centerpartiet ser det som så viktigt att alla,
            oavsett bostadsort, bakgrund, funktionsnedsättning eller livssituation,
            har möjlighet att delta i ett kulturliv som rymmer både professionellt
            buren kultur och amatörers skapande liksom ett idrotts- och fritidsliv
            med glädje och mening. Inte minst viktigt är det för våra barn
            och unga.
          </note>
          <note>
            Med detta, fru talman, hoppas jag att mitt budskap har gått fram,
            trots min av förkylning något beslöjade röst.
          </note>
          <note type="speaker">
            Anf. 130 ROLAND UTBULT (KD):
          </note>
          <note>
            Fru talman! Jag ska försöka att säga det jag hade tänkt på fyra
            minuter. Jag yrkar bifall till reservation 6.
          </note>
          <note>
            Det har sagts mycket bra om kulturskolan, och jag stöder alla
            goda tankar kring det som sagts.
          </note>
          <note>
            Alla barn ska ha chans att utveckla intressen och talang, men
            vissa sporter och aktiviteter kan kosta för mycket för ekonomiskt
            utsatta familjer. Därför är det mycket olyckligt att den rödgröna
            regering som vi hade tidigare valde att ta bort fritidspengen
            som Kristdemokraterna fick igenom i alliansregeringen. Vi ser
            med lite olika glasögon på den här frågan.
          </note>
          <note>
            Fritidspengen riktade sig till barn i årskurs 4–9 som lever i
            hushåll med försörjningsstöd. Summan uppgick till 3 000 kronor
            per barn och år och täckte faktiska utgifter för deltagande i
            regelbundna fritidsaktiviteter mot uppvisande av kvitton.
          </note>
          <note>
            Kristdemokraterna håller med Barnombudsmannen, Rädda Barnen,
            Föreningen Sveriges socialchefer och andra remissinstanser om
            att reger ­ ingens borttagande av fritidspengen var felaktigt.
          </note>
          <note>
            Fru talman! Vi kristdemokrater ger dock inte upp så lätt. Vi
            lanserar i vår politik ett fritidskort, laddat med pengar till
            fritidsaktiviteter, till alla elever i årskurs 2–9. Lägg namnet
            ”fritidskort” på minnet, för jag kommer att återkomma till det.
          </note>
          <note>
            Vi ser att barnen rör sig allt mindre i dag, fast vi vet att
            det har stor betydelse för barns och ungdomars fysiska och psykiska
            hälsa. Vi ser även en utbredd ensamhet bland ungdomar. Därför
            vill vi stimulera fler att delta i idrottsföreningar och idrottsklubbar
            och ta del av den gemenskap som det innebär.
          </note>
          <note>
            Vi lyfter också i vår reservation vikten av att personer med
            funktionsnedsättning ges möjlighet att delta i fritidsaktiviteter.
            Det talade Per Lodenius fint om alldeles nyss.
          </note>
          <note>
            Vi kristdemokrater vill alltså införa ett öronmärkt ekonomiskt
            stöd för att elever i årskurs 2–9 ska kunna delta i fritidsaktiviteter.
            Pengarna ska laddas på detta särskilda så kallade fritidskort.
            Vi satsar 850 miljoner på det i vår budget.
          </note>
          <note>
            Tanken är att alla de här barnen ska få 500 kronor per år i stöd.
            För dem som bor i hushåll med ekonomiskt bistånd eller bostadsbidrag
            ska det handla om upp till 2 400 kronor per år. Lägg de här tankarna
            på minnet!
          </note>
          <note>
            Vi har tittat på nordiska länder som inför det här eller är på
            gång att införa det. Det finns liknande system på Island, och
            Norge är på gång med ett liknande fritidskort.
          </note>
          <note>
            Eftersom jag har sista ordet vill jag avsluta med några tankar
            av Piet Hein, till eftertanke:
          </note>
          <note>
            Vi fyller tiden tätt med hast och id och brukar livet till att
            spara tid. Men när med tiden livets tid har varat – var har vi
            då den tid som vi har sparat?
          </note>
          <note>
            (Applåder)
          </note>
          <note type="speaker">
            Anf. 131 VASILIKI TSOUPLAKI (V) replik:
          </note>
          <note>
            Fru talman! Jag kan inte låta bli; det är ju en tradition här
            i kammaren att jag och Roland Utbult diskuterar de frågor som
            gäller fritidsaktiviteter för barn.
          </note>
          <note>
            Jag tycker att det verkar som att vi har nått fram. Både jag
            och representanter från Socialdemokraterna har förklarat vad som
            var problemet med den förra satsningen från Kristdemokraterna,
            nämligen att den nådde en väldigt liten del av de barn som har
            behov av stöd för sina fritidsaktiviteter och att det utnyttjades
            i väldigt låg grad. Det var helt enkelt en dålig reform, som vi
            tog bort. Nu kommer Kristdemokraterna tillbaka med en ny idé,
            som faktiskt är någonting helt annat. Det är precis vad vi har
            efterlyst, nämligen en bred satsning som hjälper alla barn. Oavsett
            om man lever i en familj som har försörjningsstöd eller inte finns
            det alltså stöd för att man ska kunna välja en fritidsaktivitet.
          </note>
          <note>
            Jag tycker att detta är en utmärkt idé. Sedan önskar jag kanske
            att Kristdemokraterna kunde utveckla sin kulturpolitik så att
            vi inte alltid behöver ha den här debatten, men jag känner mig
            väldigt nöjd. Jag tycker att jag har nått fram med mitt budskap,
            och vi kan enas kring att fritidskortet låter som en mycket bra
            satsning. Som vänsterpartist kan jag ställa mig bakom den.
          </note>
          <note type="speaker">
            Anf. 132 ROLAND UTBULT (KD) replik:
          </note>
          <note>
            Fru talman! Tack för det, Vasiliki Tsouplaki! Det är oftast Vasiliki
            som själv väljer dessa debatter med mig och begär replik på mina
            anföranden.
          </note>
          <note>
            Det är oerhört glädjande för mig som kristdemokrat att få med
            mig Vänsterpartiet i detta. Jag förstår vad Vasiliki tänker nu,
            för ledamoten har efterlyst just ett bredare anslag här. Det stämmer
            att den tidigare fritidspengen riktade sig till barn i årskurs
            4–9. De fick då 3 000 kronor, och familjen skulle ha haft försörjningsstöd
            under minst sex av de senaste tolv månaderna. I våra debatter
            har Vasiliki ofta framfört att detta måste breddas på något vis,
            och nu blir det alltså ett generellt stöd till barn för att de
            ska aktiveras fysiskt och få hjälp med sin rörelse och sitt välmående.
            Dessutom är det ett extra stöd till dem som är mest utsatta, och
            då handlar det inte bara om försörjningsstöd utan också om bostadsbidrag
            och liknande.
          </note>
          <note>
            Jag gläder mig alltså oerhört åt att man i Vänsterpartiet är
            positiv till detta. Då kanske vi kan få med ytterligare partier,
            så att fritidskortet kan bli verklighet framöver.
          </note>
          <note type="speaker">
            Anf. 133 VASILIKI TSOUPLAKI (V) replik:
          </note>
          <note>
            Fru talman! Jag tycker att detta visar att vi kan enas kring
            frågor över partigränserna – och även att vi faktiskt har utbyte
            av att ha dessa replikskiften där man får stöta och blöta sina
            idéer. Jag tycker ju att vi har nått fram till ledamoten Utbult.
          </note>
          <note>
            Jag hör också flera partier lyfta de socioekonomiska aspekterna
            och att det är viktigt att vi skapar system som ser att vi lever
            i ett ojämlikt samhälle men där alla barn ska ha likvärdiga förutsättningar
            att både idrotta och utöva kultur på sin fritid. Nu när barnkonventionen
            har blivit svensk lag behöver vi skärpa insatserna ytterligare,
            så att vi faktiskt lever upp till de internationella konventionerna
            och kan erbjuda alla barn en aktiv fritid.
          </note>
          <note type="speaker">
            Anf. 134 ROLAND UTBULT (KD) replik:
          </note>
          <note>
            Fru talman! Tack för att du utvecklar dessa tankar, Vasiliki!
            Jag kanske inte ska ge dig all kredd för att vi nu föreslår det
            här fritidskortet; vi håller ju på med en politikutveckling inom
            partiet. Men jag tror faktiskt att du har påverkat mina tankegångar
            och att jag sedan har haft ett visst inflytande på vår politikutveckling.
            Ta alltså gärna åt dig lite grann, men inte alltsammans!
          </note>
          <note>
            Ja, så kan det gå till här i vår riksdag – att vi hittar lösningar
            över partigränserna. Om det är för barnens och ungdomarnas bästa,
            för deras psykiska och fysiska hälsa, är det vällovligt. Det finns
            naturligtvis fler idéer och förslag om vi är kreativa. Nu har
            jag talat väldigt konkret om detta i dag, och jag är tacksam för
            det stöd jag fått uppleva här.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 4 mars.)
          </note>
          <note>
            § 21 Anmälan om interpellation
          </note>
          <note>
            Följande interpellation hade framställts:
          </note>
          <note>
            den 18 februari
          </note>
          <note>
            2019/20:344 Postnords upphandling av transporter
          </note>
          <note>
            av Thomas Morell (SD)
          </note>
          <note>
            till näringsminister Ibrahim Baylan (S)
          </note>
          <note>
            § 22 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 18 februari
          </note>
          <note>
            2019/20:976 Falska anklagelser mot Michael Rawlinson
          </note>
          <note>
            av Pål Jonson (M)
          </note>
          <note>
            till utrikesminister Ann Linde (S)
          </note>
          <note>
            2019/20:977 Hatbrott och svensk etnicitet
          </note>
          <note>
            av Adam Marttinen (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2019/20:978 Utvisningar
          </note>
          <note>
            av Adam Marttinen (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            § 23 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 19 februari
          </note>
          <note>
            2019/20:906 Samordningsansvar för kommunernas bostadsförsörjning
          </note>
          <note>
            av Marcus Jonsson (KD)
          </note>
          <note>
            till statsrådet Per Bolund (MP)
          </note>
          <note>
            2019/20:908 Välfärdsbrott
          </note>
          <note>
            av Ellen Juntti (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2019/20:913 Shiaextremism i Sverige
          </note>
          <note>
            av Markus Wiechel (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2019/20:924 Elnätsbolag som riskerar tappa kontakt med sina kunder
          </note>
          <note>
            av Lotta Olsson (M)
          </note>
          <note>
            till statsrådet Anders Ygeman (S)
          </note>
          <note>
            2019/20:927 Avskaffande av danstillståndet
          </note>
          <note>
            av Lars Püss (M)
          </note>
          <note>
            till statsrådet Mikael Damberg (S)
          </note>
          <note>
            2019/20:935 Den sekundära bostadsmarknaden
          </note>
          <note>
            av Cecilie Tenfjord Toftby (M)
          </note>
          <note>
            till statsrådet Per Bolund (MP)
          </note>
          <note>
            2019/20:940 Transportstyrelsens råd om vindkraft och luftfart
          </note>
          <note>
            av Jens Holm (V)
          </note>
          <note>
            till infrastrukturminister Tomas Eneroth (S)
          </note>
          <note>
            2019/20:947 Beredskapsöversyn för regionala flygplatser
          </note>
          <note>
            av Åsa Coenraads (M)
          </note>
          <note>
            till försvarsminister Peter Hultqvist (S)
          </note>
          <note>
            2019/20:944 Driftsstödet till de regionala flygplatserna
          </note>
          <note>
            av Åsa Coenraads (M)
          </note>
          <note>
            till finansminister Magdalena Andersson (S)
          </note>
          <note>
            2019/20:949 Jämställdheten inom trafiksäkerheten
          </note>
          <note>
            av Jessica Thunander (V)
          </note>
          <note>
            till infrastrukturminister Tomas Eneroth (S)
          </note>
          <note>
            2019/20:953 Minskad nattågstrafik
          </note>
          <note>
            av Jens Holm (V)
          </note>
          <note>
            till infrastrukturminister Tomas Eneroth (S)
          </note>
          <note>
            § 24 Kammaren åtskildes kl. 18.54.
          </note>
          <note>
            Sammanträdet leddes
          </note>
          <note>
            av tredje vice talmannen från dess början till och med § 7 anf.
            37 (delvis),
          </note>
          <note>
            av andre vice talmannen därefter till och med § 11 anf. 6 5 (delvis),
          </note>
          <note>
            av tredje vice talmannen därefter till och med § 12 anf. 95 (delvis),
          </note>
          <note>
            av andre vice talmannen därefter till och med § 18 anf. 110 (delvis)
            och
          </note>
          <note>
            av tredje vice talmannen därefter till dess slut.
          </note>
          <note>
            Vid protokollet
          </note>
          <note>
            ANNA ASPEGREN
          </note>
          <note>
            / Olof Pilo
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Anmälan om ersättare
          </note>
          <note>
            § 3 Anmälan om faktapromemorior
          </note>
          <note>
            § 4 Anmälan om granskningsrapport
          </note>
          <note>
            § 5 Ärenden för hänvisning till utskott
          </note>
          <note>
            § 6 Riksrevisionens ledningsstruktur
          </note>
          <note>
            Konstitutionsutskottets betänkande 2019/20:KU6
          </note>
          <note>
            Anf. 1 JESSICA WETTERLING (V)
          </note>
          <note>
            Anf. 2 PER-ARNE HÅKANSSON (S)
          </note>
          <note>
            Anf. 3 IDA DROUGGE (M)
          </note>
          <note>
            Anf. 4 FREDRIK LINDAHL (SD)
          </note>
          <note>
            Anf. 5 TUVE SKÅNBERG (KD)
          </note>
          <note>
            (Beslut fattades under § 16.)
          </note>
          <note>
            § 7 Ändringar i statens budget för 2020 – Stöd till kommunsektorn
            för att stärka välfärden
          </note>
          <note>
            Finansutskottets betänkande 2019/20:FiU49
          </note>
          <note>
            Anf. 6 FREDRIK OLOVSSON (S)
          </note>
          <note>
            Anf. 7 ELISABETH SVANTESSON (M)
          </note>
          <note>
            Anf. 8 FREDRIK OLOVSSON (S) replik
          </note>
          <note>
            Anf. 9 ELISABETH SVANTESSON (M) replik
          </note>
          <note>
            Anf. 10 FREDRIK OLOVSSON (S) replik
          </note>
          <note>
            Anf. 11 ELISABETH SVANTESSON (M) replik
          </note>
          <note>
            Anf. 12 OSCAR SJÖSTEDT (SD)
          </note>
          <note>
            Anf. 13 EMIL KÄLLSTRÖM (C)
          </note>
          <note>
            Anf. 14 ELISABETH SVANTESSON (M) replik
          </note>
          <note>
            Anf. 15 EMIL KÄLLSTRÖM (C) replik
          </note>
          <note>
            Anf. 16 ELISABETH SVANTESSON (M) replik
          </note>
          <note>
            Anf. 17 EMIL KÄLLSTRÖM (C) replik
          </note>
          <note>
            Anf. 18 ULLA ANDERSSON (V)
          </note>
          <note>
            Anf. 19 EMIL KÄLLSTRÖM (C) replik
          </note>
          <note>
            Anf. 20 ULLA ANDERSSON (V) replik
          </note>
          <note>
            Anf. 21 EMIL KÄLLSTRÖM (C) replik
          </note>
          <note>
            Anf. 22 ULLA ANDERSSON (V) replik
          </note>
          <note>
            Anf. 23 FREDRIK OLOVSSON (S) replik
          </note>
          <note>
            Anf. 24 ULLA ANDERSSON (V) replik
          </note>
          <note>
            Anf. 25 FREDRIK OLOVSSON (S) replik
          </note>
          <note>
            Anf. 26 ULLA ANDERSSON (V) replik
          </note>
          <note>
            Anf. 27 HAMPUS HAGMAN (KD)
          </note>
          <note>
            Anf. 28 FREDRIK OLOVSSON (S) replik
          </note>
          <note>
            Anf. 29 HAMPUS HAGMAN (KD) replik
          </note>
          <note>
            Anf. 30 FREDRIK OLOVSSON (S) replik
          </note>
          <note>
            Anf. 31 HAMPUS HAGMAN (KD) replik
          </note>
          <note>
            Anf. 32 MATS PERSSON (L)
          </note>
          <note>
            Anf. 33 ELISABETH SVANTESSON (M) replik
          </note>
          <note>
            Anf. 34 MATS PERSSON (L) replik
          </note>
          <note>
            Anf. 35 ELISABETH SVANTESSON (M) replik
          </note>
          <note>
            Anf. 36 MATS PERSSON (L) replik
          </note>
          <note>
            Anf. 37 KAROLINA SKOG (MP)
          </note>
          <note>
            (Beslut fattades under § 16.)
          </note>
          <note>
            § 8 Underskott i förhållande till elnätsföretagens intäktsramar
            för tillsynsperioden 2012–2015
          </note>
          <note>
            Näringsutskottets betänkande 2019/20:NU9
          </note>
          <note>
            Anf. 38 LOTTA OLSSON (M)
          </note>
          <note>
            Anf. 39 MATTIAS BÄCKSTRÖM JOHANSSON (SD)
          </note>
          <note>
            Anf. 40 CAMILLA BRODIN (KD)
          </note>
          <note>
            Anf. 41 MONICA HAIDER (S)
          </note>
          <note>
            Anf. 42 BIRGER LAHTI (V)
          </note>
          <note>
            (Beslut fattades under § 16.)
          </note>
          <note>
            § 9 En utvecklad översiktsplanering
          </note>
          <note>
            Civilutskottets betänkande 2019/20:CU7
          </note>
          <note>
            Anf. 43 LARRY SÖDER (KD)
          </note>
          <note>
            Anf. 44 EMMA HULT (MP)
          </note>
          <note>
            Anf. 45 LARRY SÖDER (KD) replik
          </note>
          <note>
            Anf. 46 EMMA HULT (MP) replik
          </note>
          <note>
            Anf. 47 LARRY SÖDER (KD) replik
          </note>
          <note>
            Anf. 48 EMMA HULT (MP) replik
          </note>
          <note>
            Anf. 49 LEIF NYSMED (S)
          </note>
          <note>
            Anf. 50 OLA JOHANSSON (C)
          </note>
          <note>
            (Beslut fattades under § 16.)
          </note>
          <note>
            § 10 Hyresrätt m.m.
          </note>
          <note>
            Civilutskottets betänkande 2019/20:CU9
          </note>
          <note>
            Anf. 51 OLA JOHANSSON (C)
          </note>
          <note>
            Anf. 52 MOMODOU MALCOLM JALLOW (V)
          </note>
          <note>
            Anf. 53 OLA JOHANSSON (C) replik
          </note>
          <note>
            Anf. 54 MOMODOU MALCOLM JALLOW (V) replik
          </note>
          <note>
            Anf. 55 OLA JOHANSSON (C) replik
          </note>
          <note>
            Anf. 56 MOMODOU MALCOLM JALLOW (V) replik
          </note>
          <note>
            Anf. 57 LARRY SÖDER (KD)
          </note>
          <note>
            Anf. 58 ROBERT HANNAH (L)
          </note>
          <note>
            Anf. 59 EMMA HULT (MP)
          </note>
          <note>
            Anf. 60 OLA MÖLLER (S)
          </note>
          <note>
            Anf. 61 CECILIE TENFJORD TOFTBY (M)
          </note>
          <note>
            Anf. 62 ROGER HEDLUND (SD)
          </note>
          <note>
            Anf. 63 NIELS PAARUP-PETERSEN (C)
          </note>
          <note>
            (Beslut fattades under § 16.)
          </note>
          <note>
            § 11 Hemlig dataavläsning
          </note>
          <note>
            Justitieutskottets betänkande 2019/20:JuU19
          </note>
          <note>
            Anf. 64 MIKAEL DAMSGAARD (M)
          </note>
          <note>
            Anf. 65 BO BROMAN (SD)
          </note>
          <note>
            Anf. 66 LINDA WESTERLUND SNECKER (V)
          </note>
          <note>
            Anf. 67 MATTIAS INGESON (KD)
          </note>
          <note>
            Anf. 68 FREDRIK LUNDH SAMMELI (S)
          </note>
          <note>
            Anf. 69 LINDA WESTERLUND SNECKER (V) replik
          </note>
          <note>
            Anf. 70 FREDRIK LUNDH SAMMELI (S) replik
          </note>
          <note>
            Anf. 71 LINDA WESTERLUND SNECKER (V) replik
          </note>
          <note>
            Anf. 72 FREDRIK LUNDH SAMMELI (S) replik
          </note>
          <note>
            Anf. 73 JOHAN HEDIN (C)
          </note>
          <note>
            Anf. 74 JOHAN PEHRSON (L)
          </note>
          <note>
            Anf. 75 LINDA WESTERLUND SNECKER (V) replik
          </note>
          <note>
            Anf. 76 TREDJE VICE TALMANNEN
          </note>
          <note>
            Anf. 77 JOHAN PEHRSON (L) replik
          </note>
          <note>
            Anf. 78 LINDA WESTERLUND SNECKER (V) replik
          </note>
          <note>
            Anf. 79 JOHAN PEHRSON (L) replik
          </note>
          <note>
            Anf. 80 RASMUS LING (MP)
          </note>
          <note>
            (Beslut fattades under § 16.)
          </note>
          <note>
            § 12 Riksrevisionens rapport om jämställd sjukfrånvaro
          </note>
          <note>
            Socialförsäkringsutskottets betänkande 2019/20:SfU13
          </note>
          <note>
            Anf. 81 EMILIA TÖYRÄ (S)
          </note>
          <note>
            Anf. 82 JULIA KRONLID (SD)
          </note>
          <note>
            Anf. 83 SOLVEIG ZANDER (C)
          </note>
          <note>
            Anf. 84 IDA GABRIELSSON (V)
          </note>
          <note>
            Anf. 85 SOLVEIG ZANDER (C) replik
          </note>
          <note>
            Anf. 86 IDA GABRIELSSON (V) replik
          </note>
          <note>
            Anf. 87 SOLVEIG ZANDER (C) replik
          </note>
          <note>
            Anf. 88 IDA GABRIELSSON (V) replik
          </note>
          <note>
            Anf. 89 JULIA KRONLID (SD) replik
          </note>
          <note>
            Anf. 90 IDA GABRIELSSON (V) replik
          </note>
          <note>
            Anf. 91 JULIA KRONLID (SD) replik
          </note>
          <note>
            Anf. 92 IDA GABRIELSSON (V) replik
          </note>
          <note>
            Anf. 93 BENGT ELIASSON (L)
          </note>
          <note>
            Anf. 94 MATS BERGLUND (MP)
          </note>
          <note>
            Anf. 95 ELISABETH BJÖRNSDOTTER RAHM (M)
          </note>
          <note>
            Anf. 96 HANS EKLIND (KD)
          </note>
          <note>
            (Beslut fattades under § 16.)
          </note>
          <note>
            § 13 Riksrevisionens rapport om mörkertal inom bostadstillägget
          </note>
          <note>
            Socialförsäkringsutskottets betänkande 2019/20:SfU14
          </note>
          <note>
            Anf. 97 LINDA LINDBERG (SD)
          </note>
          <note>
            Anf. 98 TERESA CARVALHO (S)
          </note>
          <note>
            Anf. 99 IDA GABRIELSSON (V)
          </note>
          <note>
            (Beslut fattades under § 16.)
          </note>
          <note>
            § 14 Folkhälsofrågor
          </note>
          <note>
            Socialutskottets betänkande 2019/20:SoU5
          </note>
          <note>
            Anf. 100 ULRIKA JÖRGENSEN (M)
          </note>
          <note>
            Anf. 101 CLARA ARANDA (SD)
          </note>
          <note>
            Anf. 102 SOFIA NILSSON (C)
          </note>
          <note>
            Anf. 103 KARIN RÅGSJÖ (V)
          </note>
          <note>
            (forts. § 17)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 15 Beslut om ärenden som slutdebatterats den 18 februari
          </note>
          <note>
            MJU6 Jakt och viltvård
          </note>
          <note>
            MJU7 Skogspolitik
          </note>
          <note>
            UU13 Riksrevisionens rapport om Sidas humanitära bistånd och
            långsiktiga utvecklingssamarbete
          </note>
          <note>
            § 16 Beslut om ärenden som slutdebatterats vid dagens sammanträde
          </note>
          <note>
            KU6 Riksrevisionens ledningsstruktur
          </note>
          <note>
            FiU49 Ändringar i statens budget för 2020 – Stöd till kommunsektorn
            för att stärka välfärden
          </note>
          <note>
            NU9 Underskott i förhållande till elnätsföretagens intäktsramar
            för tillsynsperioden 2012–2015
          </note>
          <note>
            CU7 En utvecklad översiktsplanering
          </note>
          <note>
            CU9 Hyresrätt m.m.
          </note>
          <note>
            JuU19 Hemlig dataavläsning
          </note>
          <note>
            SfU13 Riksrevisionens rapport om jämställd sjukfrånvaro
          </note>
          <note>
            SfU14 Riksrevisionens rapport om mörkertal inom bostadstillägget
          </note>
          <note>
            § 17 (forts. från § 14) Folkhälsofrågor (forts. SoU5)
          </note>
          <note>
            Anf. 104 CECILIA ENGSTRÖM (KD)
          </note>
          <note>
            Anf. 105 BARBRO WESTERHOLM (L)
          </note>
          <note>
            Anf. 106 MATS WIKING (S)
          </note>
          <note>
            Anf. 107 JOHN WEINERHALL (M)
          </note>
          <note>
            Anf. 108 PERNILLA STÅLHAMMAR (MP)
          </note>
          <note>
            (Beslut skulle fattas den 4 mars.)
          </note>
          <note>
            § 18 Alkohol ‑ , narkotika ‑ , dopnings- och tobaksfrågor
          </note>
          <note>
            Socialutskottets betänkande 2019/20:SoU7
          </note>
          <note>
            Anf. 109 CHRISTINA ÖSTBERG (SD)
          </note>
          <note>
            Anf. 110 KARIN RÅGSJÖ (V)
          </note>
          <note>
            Anf. 111 PIA STEENSLAND (KD)
          </note>
          <note>
            Anf. 112 BARBRO WESTERHOLM (L)
          </note>
          <note>
            Anf. 113 YASMINE BLADELIUS (S)
          </note>
          <note>
            Anf. 114 KARIN RÅGSJÖ (V) replik
          </note>
          <note>
            Anf. 115 YASMINE BLADELIUS (S) replik
          </note>
          <note>
            Anf. 116 KARIN RÅGSJÖ (V) replik
          </note>
          <note>
            Anf. 117 YASMINE BLADELIUS (S) replik
          </note>
          <note>
            Anf. 118 JOHN WEINERHALL (M)
          </note>
          <note>
            Anf. 119 SOFIA NILSSON (C)
          </note>
          <note>
            Anf. 120 PERNILLA STÅLHAMMAR (MP)
          </note>
          <note>
            (Beslut skulle fattas den 4 mars.)
          </note>
          <note>
            § 19 Styrning av kulturområdets institutioner
          </note>
          <note>
            Kulturutskottets betänkande 2019/20:KrU5
          </note>
          <note>
            Anf. 121 ARON EMILSSON (SD)
          </note>
          <note>
            Anf. 122 LARS MEJERN LARSSON (S)
          </note>
          <note>
            Anf. 123 ANNICKA ENGBLOM (M)
          </note>
          <note>
            Anf. 124 ANNA SIBINSKA (MP)
          </note>
          <note>
            (Beslut skulle fattas den 4 mars.)
          </note>
          <note>
            § 20 Kultur och fritid för barn och unga
          </note>
          <note>
            Kulturutskottets betänkande 2019/20:KrU7
          </note>
          <note>
            Anf. 125 LOTTA FINSTORP (M)
          </note>
          <note>
            Anf. 126 CASSANDRA SUNDIN (SD)
          </note>
          <note>
            Anf. 127 VASILIKI TSOUPLAKI (V)
          </note>
          <note>
            Anf. 128 AZADEH ROJHAN GUSTAFSSON (S)
          </note>
          <note>
            Anf. 129 PER LODENIUS (C)
          </note>
          <note>
            Anf. 130 ROLAND UTBULT (KD)
          </note>
          <note>
            Anf. 131 VASILIKI TSOUPLAKI (V) replik
          </note>
          <note>
            Anf. 132 ROLAND UTBULT (KD) replik
          </note>
          <note>
            Anf. 133 VASILIKI TSOUPLAKI (V) replik
          </note>
          <note>
            Anf. 134 ROLAND UTBULT (KD) replik
          </note>
          <note>
            (Beslut skulle fattas den 4 mars.)
          </note>
          <note>
            § 21 Anmälan om interpellation
          </note>
          <note>
            § 22 Anmälan om frågor för skriftliga svar
          </note>
          <note>
            § 23 Anmälan om skriftliga svar på frågor
          </note>
          <note>
            § 24 Kammaren åtskildes kl. 18.54.
          </note>
          <note>
            Tryck: Elanders Sverige AB, Vällingby 2020
          </note>
        </div>
      </body>
    </text>
  </TEI>
</teiCorpus>
