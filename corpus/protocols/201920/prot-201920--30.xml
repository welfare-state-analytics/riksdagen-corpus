<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201920</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201920</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201920--30</head>
          <docDate when="2019-11-12 00:00:00">2019-11-12 00:00:00</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollen för den 22 och 23 oktober justerades.
          </note>
          <note>
            § 2 Anmälan om kompletteringsval
          </note>
          <note>
            Andre vice talmannen meddelade att Socialdemokraternas riksdagsgrupp
            anmält Fredrik Stenberg som supplean t i EU-nämnden.
          </note>
          <note>
            Andre vice talmannen förklarade vald under tiden den 20 december
            2019 – 17 augusti 2020 till
          </note>
          <note>
            supplean t i EU-nämnden
          </note>
          <note>
            Fredrik Stenberg (S)
          </note>
          <note>
            § 3 Meddelande om frågestund
          </note>
          <note>
            Andre vice talmannen meddelade att frågestund skulle äga rum
            torsdagen den 14 november kl. 14.00.
          </note>
          <note>
            § 4 Anmälan om subsidiaritetsprövning
          </note>
          <note>
            Andre vice talmannen anmälde att utdrag ur prot. 2019/20:9 för
            tisdagen den 5 november i ärende om subsidiaritetsprövning av
            EU-förslag hade kommit in från finansutskottet.
          </note>
          <note>
            § 5 Ärende för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Motion
          </note>
          <note>
            2019/20:3423 till civilutskottet
          </note>
          <note>
            § 6 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Finansutskottets betänkanden
          </note>
          <note>
            2019/20:FiU12 En ny reglering för tjänstepensionsföretag
          </note>
          <note>
            2019/20:FiU13 Nya regler för pensionsstiftelser med anledning
            av andra tjänstepensionsdirektivet
          </note>
          <note>
            2019/20:FiU14 En effektivare flytträtt av försäkringssparande
          </note>
          <note>
            2019/20:FiU17 Köp på saklig grund
          </note>
          <note>
            Näringsutskottets betänkande
          </note>
          <note>
            2019/20:NU8 Transmissionsledningar för naturgas mellan EU och
            tredjeland
          </note>
          <note>
            Civilutskottets betänkande
          </note>
          <note>
            2019/20:CU3 Byggnaders energiprestanda
          </note>
          <note>
            Skatteutskottets betänkanden
          </note>
          <note>
            2019/20:SkU4 Ändrade mervärdesskatteregler vid gränsöverskridande
            handel mellan företag
          </note>
          <note>
            2019/20:SkU6 Ändring i skatteavtalet mellan Sverige och Portugal
          </note>
          <note>
            Justitieutskottets betänkanden
          </note>
          <note>
            2019/20:JuU4 Straffet för mord
          </note>
          <note>
            2019/20:JuU5 Kamerabevakning i brottsbekämpningen – ett enklare
            förfarande
          </note>
          <note>
            2019/20:JuU7 Straffrättsliga åtgärder mot utnyttjande av barn
            genom köp av sexuell handling
          </note>
          <note>
            2019/20:JuU11 Förlängda möjligheter för migrationsdomstolarna
            att överlämna mål
          </note>
          <note>
            § 7 Svar på interpellation 2019/20:41 om barns idrottande och
            bullernivåer
          </note>
          <note type="speaker">
            Anf. 1 Miljö- och klimatminister ISABELLA LÖVIN (M P ):
          </note>
          <note>
            Fru talman! Maria Stockhaus har frågat finansmarknads- och bostadsministern,
            tillika biträdande finansministern, vilka åtgärder han avser att
            vidta för att barns idrottande vid idrottsplatser inte ska bedömas
            som industribuller. Arbetet inom regeringen är så fördelat att
            det är jag som ska svara på interpellationen.
          </note>
          <note>
            Frågan ställs mot bakgrund av ett i medier uppmärksammat föreläggande
            om att åtgärder ska vidtas för att minska bullerstörningarna från
            en idrottsplats. Målet har överklagats till Mark- och miljööverdomstolen
            vid Svea hovrätt, men frågan om prövningstillstånd är ännu inte
            avgjord. Maria Stockhaus framhåller att en dom i målet kan bli
            vägledande och i så fall påverka idrottsanläggningar över hela
            landet.
          </note>
          <note>
            Regeringen varken kan eller ska påverka domstolarnas ställningstag
            ­ ande och kan heller inte recensera enskilda mål eller den praxis
            som utvecklas vid avgöranden i högre instans som Mark- och miljööverdom
            ­ stolen. Jag kan därför inte uttala mig om omständigheterna i
            det enskilda fallet eller spekulera i vilka konsekvenser en eventuell
            dom kan få.
          </note>
          <note>
            Fru talman! Miljöbalken syftar bland annat till att skydda människors
            hälsa och till att skydda miljön. Med stöd av miljöbalken kan
            man ställa krav på den som bedriver en verksamhet som ger upphov
            till störningar för omgivningen. Regler om buller finns såväl
            i miljöbalken som i plan- och bygglagen samt i förordningar, men
            det finns ingen specifik vägledning om bullernivåer när källan
            är idrottsverksamhet.
          </note>
          <note>
            Buller påverkar vår hälsa och vår möjlighet till en god livskvalitet.
            Det påverkar människor olika beroende på vilken typ av buller
            eller ljud det är, vilken styrka det har, vilka frekvenser det
            innehåller och hur det varierar över tiden. Buller är en miljöstörning
            som berör många människor i Sverige.
          </note>
          <note>
            Ansvaret för vägledning i fråga om buller delas av flera myndigheter.
            Naturvårdsverket har ett övergripande ansvar i frågor om omgivningsbuller
            men också ett ansvar för att särskilt vägleda miljö- och tillsynsarbetet
            i förhållande till andra myndigheter. Folkhälsomyndigheten har
            enligt miljöbalken ansvar för vägledningen i fråga om hälsoskydd
            och har gett ut en vägledning om buller inomhus i till exempel
            bostäder och skolor. Boverket ansvarar för buller utifrån ett
            plan- och byggperspektiv och följer även upp miljökvalitetsmålet
            God bebyggd miljö.
          </note>
          <note>
            Fru talman! Jag har blivit informerad om att Naturvårdsverket
            har uppmärksammat att vägledningen om industribuller används för
            att bedöma buller från andra typer av verksamheter och om att
            de tagit initiativ till att tillsammans med övriga berörda myndigheter
            se över möjligheten att utforma en särskild vägledning om buller
            från idrottsplatser. Mot bakgrund av detta bedömer jag att det
            i nuläget inte finns anledning att vidta någon ytterligare åtgärd
            från regeringens sida.
          </note>
          <note type="speaker">
            Anf. 2 MARIA STOCKHAUS (M):
          </note>
          <note>
            Fru talman! Tack, statsrådet, för svaret!
          </note>
          <note>
            I sitt svar talade statsrådet mycket om hur buller påverkar hälsan.
            Detta är naturligtvis en viktig aspekt, och buller är absolut
            ett problem. Men det vi talar om här är ljud från barn och ungdomar
            som spelar fotboll. Detta kan självklart vara störande för enstaka
            personer, som i fallet med Boo ­ vallen i Nacka, men det kan knappast
            jämföras med problem med buller från till exempel industrier och
            vägar.
          </note>
          <note>
            Det finns många aspekter av hälsa – inte bara buller. Det kommer
            gans ­ ka många alarmerande rapporter om att barn och ungdomar
            blir alltmer stillasittande. Vi behöver ge dem fler möjligheter
            att röra på sig, och då är till exempel fotboll ett väldigt bra
            sätt.
          </note>
          <note>
            När mark- och miljödomstolen jämställer ljud från barns idrottande
            med idrottsbuller och använder det regelverket i sin bedömning
            av till exempel Boovallen riskerar det att begränsa möjligheterna
            för barn och ungdomar att idrotta.
          </note>
          <note>
            I Stockholmsområdet, där Nacka kommun ingår, finns det en mycket
            stor – och ökande – efterfrågan på att spela fotboll, inte minst
            bland de yngsta. Det är också allmänt känt att idrotten, inte
            minst fotbollen, kan fungera som en viktig integrationsfaktor
            när det gäller att välkomna alla nyanlända till vårt land.
          </note>
          <note>
            Det finns många skäl till att det är viktigt att fotbollen i
            Stockholms län får chans att utvecklas, och detta kommer att kräva
            byggnation av fler fotbollsplaner. Dessa fotbollsplaner riskerar
            att bli en mer än dubbelt så dyr investering för kommunerna om
            de också måste ta med i kalkylen att planerna ska omges av bullerplank.
            Dessutom finns det redan i dag 330 planer i Stockholmsområdet
            – risken är överhängande att kommunerna måste förse även flertalet
            av dessa med bullerplank.
          </note>
          <note>
            Nacka fick i förra veckan prövningstillstånd i Mark- och miljööverdomstolen,
            men oron är stor i idrottsvärlden och hos kommunerna för var domstolen
            ska landa. Reglerna behöver ändras för att inte äventyra barns
            och ungdomars möjligheter att idrotta.
          </note>
          <note>
            Statsrådet sa i sitt svar att regeringen inte vill lägga sig
            i hur domstolen bedömer saker och ting, men detta verka vara lite
            olika beroende på vad saken gäller. När det gäller Preem i Lysekil
            finns det inga hinder för att lägga sig i, men när det gäller
            att skydda barns och ungdomars idrottande verkar man ha en annan
            inställning.
          </note>
          <note>
            Med tanke på de konsekvenser som det skulle få om det fåtal boende
            runt Boovallen som detta handlar om skulle få rätt i domstol är
            det märkligt att regeringen nöjer sig med att Naturvårdsverket
            har börjat att titta på frågan.
          </note>
          <note>
            Tycker statsrådet att det är rimligt att bedöma ljud från en
            fotbollsplan som idrottsbuller?
          </note>
          <note type="speaker">
            Anf. 3 Miljö- och klimatminister ISABELLA LÖVIN (MP):
          </note>
          <note>
            Fru talman! Tack, Maria Stockhaus, för en viktig fråga!
          </note>
          <note>
            Jag delar verkligen uppfattningen att detta är en otroligt viktig
            hälsofråga för våra barn och ungdomar och även för vuxna. I hela
            livet gäller att vi rör oss alldeles för lite. Att man bor i en
            storstad ska inte betyda att barn inte ska kunna röra sig och
            idrotta. Det är oerhört viktigt att vi ser till att det finns
            möjligheter för barn att ta plats i stadsplaneringen och att det
            inte bara är bilar och trafik som får företräde utan även idrottsplatser.
          </note>
          <note>
            Jag vill säga att detta med ljudnivåer förstås är någonting att
            ta på allvar. I enskilda fall kan det vara oerhört störande och
            även vådligt för hälsan. Jag tror att vi alla kan sätta oss in
            i vad det betyder att leva med buller inpå sig. Jag vill dock
            säga att rätten inte på något sätt har sagt att man likställer
            barns röster med buller.
          </note>
          <note>
            Som det är nu finns det inte något regelverk, som interpellanten
            kallade det, utan det finns bara en vägledning från Naturvårdsverket
            när det gäller buller och andra verksamheter. Naturvårdsverket
            själva har uppmärksammat att det råder brist på vägledning just
            när det gäller verksamheter på idrottsanläggningar, och de avser
            att ta fram en sådan vägledning.
          </note>
          <note>
            Rätten måste naturligtvis väga in en mängd olika faktorer i sina
            bedömningar, som hur ett buller artar sig över tid, vad det är
            för frekvenser och vilken typ av ljud och hur rimligt det är att
            ställa särskilda villkor på till exempel bullerplank eller att
            avgränsa verksamheten i tid, så att man inte får ha verksamhet
            vissa tider på dygnet eller måste sänka volymen från högtalaranläggningar
            eller liknande.
          </note>
          <note>
            Som sagt: Jag ska som minister inte göra bedömningar av vad som
            ska väga tyngst i det här fallet. Men principen om att barn ska
            kunna idrotta även i storstäder är oerhört viktig.
          </note>
          <note>
            När det gäller just Nacka och Boovallen kan jag konstatera, eftersom
            jag själv har bott i området, att föräldrar väldigt gärna tar
            bilen till Boo ­ vallen snarare än att cykla, och det skapar också
            trafikkaos.
          </note>
          <note>
            Det finns många delar i det här som det naturligtvis är värt
            att titta på för att verkligen uppmuntra att barn rör på sig.
          </note>
          <note>
            Sedan nämnde Maria Stockhaus Preem i Lysekil. Då vill jag verkligen
            understryka att det inte finns någon godtycklighet i detta. Vi
            har fått en underrättelse från myndigheten Naturvårdsverket. I
            enlighet med miljöbalken har regeringen möjlighet att lyfta verksamheter
            till regeringens bord när en verksamhet hotar de miljömål som
            finns beskrivna i miljöbalken, och det är precis det som regeringen
            har gjort. Även Länsstyrelsen i Västra Götaland och en mängd andra
            instanser har lyft detta till regeringen. Det finns ingen godtycklighet
            i detta.
          </note>
          <note>
            I det här fallet pågår en process som regeringen inte ska uttala
            sig om, och det gör inte heller regeringen.
          </note>
          <note type="speaker">
            Anf. 4 MARIA STOCKHAUS (M):
          </note>
          <note>
            Fru talman! Det är tydligt att statsrådet tycker att det är viktigare
            att stoppa Preem än att se till att barn och ungdomar kan få spela
            fotboll. Det finns ju inte bara miljömål utan också viktiga folkhälsomål
            i Sverige, där fotbollen spelar en väldigt viktig roll.
          </note>
          <note>
            Fru talman! Det finns flera aspekter på eventuella krav på bullerplank
            utöver kostnaderna. Det är faktiskt miljöaspekterna, som statsrådet
            själv tar upp. Om det inte blir ändring i reglerna och kommunerna
            tvingas att bygga bullerplank kring fotbollsplaner kan ju en lösning
            för att minska kostnaderna bli att placera planerna utanför tätbebyggda
            områden. Om det är ett problem vid Boovallen i dag att föräldrar
            kör sina barn till fotbollsplanen lär ju inte problemet bli mindre
            om man placerar fotbollsplanerna långt bort. Då kommer föräldrarna
            att i större utsträckning behöva skjutsa barnen till och från
            träning. Det orsakar, som sagt, problem runt många fotbollsplaner
            redan i dag.
          </note>
          <note>
            Det kan också innebära att barn som inte har föräldrar som kan
            skjutsa helt enkelt inte kan spela fotboll. De får svårt att ta
            sig till och från träningen.
          </note>
          <note>
            Svenska Fotbollförbundet har engagerat sig i frågan och påpekat
            att konsekvenserna om de kringboende i Nacka får rätt kan bli
            stora inskränkningar i barns och ungdomars möjlighet att spela
            fotboll.
          </note>
          <note>
            Jag undrar om Isabella Lövin tycker att det är rimligt att ett
            fåtal kringboendes synpunkter på ljud från en fotbollsplan ska
            få så stora konsekvenser. Det här är tyvärr inte det enda fallet;
            det finns andra fall där grannar har klagat.
          </note>
          <note>
            Vad tänker regeringen göra om det blir en prejudicerande dom
            i Mark- och miljööverdomstolen som gör att Nacka behöver bygga
            bullerplank och man därmed öppnar för att det kommer att krävas
            bullerplank runt fler fotbollsplaner?
          </note>
          <note type="speaker">
            Anf. 5 Miljö- och klimatminister ISABELLA LÖVIN (MP):
          </note>
          <note>
            Fru talman! Den här interpellationsdebatten riskerar att bli
            väldigt egendomlig om interpellanten hela tiden drar in ett helt
            annat ärende som gäller Preem i Lysekil. Som jag sa tidigare finns
            det ingen godtycklighet i hur regeringen hanterar det ärendet,
            utan det gör vi i enlighet med miljöbalken.
          </note>
          <note>
            Vad beträffar barns förutsättningar kan vi väl också väga in
            barnkonventionen och generationsmålet att vi lämnar efter oss
            en planet och ett land som är i bättre skick än det som vi föddes
            i. Om vi inte klarar klimatkrisen kommer våra barn och ungdomar
            att möta oerhört stora utmaningar, så stora att jag tror att idrottande
            kommer att komma i andra hand. Då handlar det om hur man ska klara
            de hundratals miljoner flyktingar som kommer att behöva ta sig
            till andra länder för att över huvud taget klara livhanken.
          </note>
          <note>
            Jag tycker att vi kan enas om att vi nu ska tala om det som vi
            ska, nämligen frågan om bullernivåer och vägledningen kring industribuller
            och övriga verksamheter. Detta har Naturvårdsverket ansvar för,
            och man har tydligt sagt att man nu kommer att utforma en ny vägledning
            för idrottsplatser.
          </note>
          <note>
            Jag instämmer i att det är brist på idrottsytor i storstäder.
            Det är oerhört höga markkostnader. Det är också väldigt mycket
            mark som går åt till biltrafik, parkeringsytor och annat som Moderaterna
            tyvärr sällan brukar ifrågasätta. Men just när det gäller idrottsytor
            håller jag verkligen med om behovet.
          </note>
          <note>
            Det är också viktigt att ha en bra miljö för de kringboende,
            så att man inte skapar miljöer som blir omöjliga att leva i. Det
            finns möjlighet att ställa villkor för de här verksamheterna.
            Vilka villkoren är, hur de ska utformas eller vad som är rimligt
            är exakt det som jag som minister inte ska uttala mig om, utan
            det kommer domstolen att pröva. Huruvida kostnaderna för bullerplank
            är rimliga i förhållande till störningarna och ljudnivåerna vid
            olika idrottsplatser måste domstolen kunna bedöma från fall till
            fall. Jag är inte helt övertygad om att det får sådana återverkningar
            att alla typer av prövningar ska ske i enlighet med domstolens
            kommande dom, men det vill jag egentligen inte uttala mig om.
          </note>
          <note>
            Vi får avvakta domstolens prövning, och jag inväntar Naturvårdsverkets
            nya vägledning vad gäller buller från idrottsplatser.
          </note>
          <note type="speaker">
            Anf. 6 MARIA STOCKHAUS (M):
          </note>
          <note>
            Fru talman! Jag nämnde Preem som ett jämförande exempel där man
            väljer att kliva in i en rättsprocess, vilket man inte vill göra
            i det här fallet. Sedan måste jag säga att Isabella Lövin utvecklade
            det här betydligt mer än vad jag gjorde. Dessutom fick hon det
            att handla om klimatpolitik i största allmänhet, vilket inte den
            här interpellationen handlar om utan om bullerplank och buller
            från fotbollsplaner.
          </note>
          <note>
            Fru talman! Det skulle få många och stora konsekvenser för idrottsutövande
            ungdomar om det blev krav på bullerplank kring varje fotbollsplan.
            Bara i Stockholm handlar det om ungefär 5 miljarder kronor, och
            det i en tid när kommunerna börjar att få det väldigt kärvt ekonomiskt.
            För att leva upp till kravet kommer man att få begränsa tiderna
            väldigt mycket på fotbollsplanerna alternativt lägga ned verksamheter,
            därför att man helt enkelt inte har råd att bygga bullerplank.
            Dessutom har man absolut inte råd att bygga några nya fotbollsplaner
            om det innebär att man måste sätta upp bullerplank kring dem.
          </note>
          <note>
            Det finns ytterligare en viktig aspekt på bullerplank, vilket
            man i Nacka har blivit ålagda att sätta upp, och det handlar om
            trygghetsfrågan. Om man sätter upp bullerplank kring en fotbollsplan
            blir det ju ingen insyn på fotbollsplanen. Det blir en stor risk
            för dem som är inne på fotbollsplanen när ingen runtomkring kan
            se vad som pågår där.
          </note>
          <note>
            Statsrådets svar på interpellationen gör knappast att man i Fotbolls
            ­ sverige kan känna sig lugna. Större delen av svaret handlar
            ju om bullrets negativa inverkan på hälsan och inget om att statsrådet
            känner oro för konsekvenserna av att ljud från fotbollsplaner
            bedöms som industribuller.
          </note>
          <note>
            Om domen går på grannarnas linje och det blir krav på bullerplank
            kring fotbollsplaner, är regeringen då beredd att agera?
          </note>
          <note type="speaker">
            Anf. 7 Miljö- och klimatminister ISABELLA LÖVIN (MP):
          </note>
          <note>
            Fru talman! Det är uppenbart att Maria Stockhaus läser innantill
            från sitt replikpapper.
          </note>
          <note>
            Jag kan inte erinra mig att jag har ägnat större delen av den
            här interpellationsdebatten åt att prata om bullrets negativa
            inverkan på vår hälsa. Jag har ägnat betydligt mer tid åt att
            prata om vikten av idrott och rörelse och att det finns ytor för
            barn att utöva idrottande på, även i storstäder. Det är oerhört
            viktigt och något som regeringen fäster oerhört stor vikt vid.
            Man måste helt enkelt hitta en balans här.
          </note>
          <note>
            Jag noterar också att Maria Stockhaus tydligen anser att regeringen
            ska kliva in i en rättsprocess. Det är inte regeringens uppfattning.
          </note>
          <note>
            Interpellationsdebatten var härmed avslutad.
          </note>
          <note>
            § 8 Svar på interpellationerna 2019/20:82 och 84 om strandskydd
          </note>
          <note type="speaker">
            Anf. 8 Miljö- och klimatminister ISABELLA LÖVIN (MP):
          </note>
          <note>
            Fru talman! Carl-Oskar Bohlin har frågat mig om jag vill att
            det ska byggas mer eller mindre i de områden som i dag omfattas
            av strandskydd. Kjell Jansson har frågat mig dels vilka åtgärder
            jag avser att vidta för att stärka äganderätten till skog och
            mark i Sverige, dels hur jag mer konkret avser att verka för att
            det ska bli lättare att bygga strandnära i Sverige.
          </note>
          <note>
            Jag inleder med att besvara de två frågorna om strandskydd och
            strandnära byggande.
          </note>
          <note>
            Regeringen gav den 4 juli i år en särskild utredare i uppdrag
            att se över strandskyddet. Utredaren ska föreslå sådana ändringar
            som innebär att strandskyddet görs om i grunden genom en ökad
            differentiering som tar hänsyn till att såväl tillgången till
            sjöar och stränder som befolkningstäthet en och exploateringstryck
            et varierar i landet. Det ska bli betydligt enklare att bygga
            strandnära i landsbygdsområden .
          </note>
          <note>
            Förslagen ska också syfta till att dels förbättra förutsättningar
            för bostäder och näringsverksamhet främst för småföretagare, besöksnäring
            och gröna näringar i områden med lågt exploateringstryck, dels
            bibehålla eller , om behov finns , förstärka strandskyddet för
            att värna obrutna strandlinjer, den allemansrättsliga tillgängligheten
            och miljön i starkt exploaterade områden. Det lokala inflytandet
            ska öka.
          </note>
          <note>
            S trandskyddets syften, att värna miljön och den allemansrättsliga
            tillgången, ska inte ändras , men regelverket behöver göras om
            i grunden genom en ökad differentiering för att ge ett mer anpassat,
            flexibelt och ändamålsenligt skydd som ökar möjligheten till utveckling
            .
          </note>
          <note>
            Det är viktigt att de förslag om ändring av strandskyddet som
            utredaren lämnar strävar efter att inte försämra vare sig den
            allemansrättsliga till gängligheten till obrutna strandlinjer
            eller djur- och växtlivets villkor i strandområden .
          </note>
          <note>
            Jag övergår nu till att besvara frågan om äganderätten till skog
            och mark.
          </note>
          <note>
            Regeringen gav den 18 juli i år en särskild utredare i uppdrag
            att undersöka möjligheterna och lämna förslag på åtgärder för
            stärkt äganderätt till skog, nya flexibla skydds- och ersättningsformer
            vid skydd av skogsmark och hur internationella åtaganden om biologisk
            mångfald ska kunna förenas med en växande cirkulär bioekonomi.
          </note>
          <note>
            Syftet med utredningen är att värna och stärka den privata äganderätten
            till skogen genom att stärka rättssäkerheten för markägare och
            företag och säkerställa att markägare får ekonomisk kompensation
            för inskränkningar i ägande- och brukanderätten i den utsträckning
            de har rätt till.
          </note>
          <note>
            Syftet är också att belysa eventuella målkonflikter och att synergier
            nyttjas mellan internationella och relevanta nationella åtaganden
            om biologisk mångfald och en växande cirkulär bioekonomi.
          </note>
          <note>
            Utredaren ska dessutom föreslå hur incitament för hållbart skogsbruk
            och en förbättrad legitimitet för den förda skogs- och miljöpolitiken
            kan skapas.
          </note>
          <note>
            Förslagen ska sammantaget främja en växande skogsnäring och hållbar
            skoglig tillväxt med god och säkerställd tillgång till nationell
            biomassa från den svenska skogen.
          </note>
          <note>
            Fru talman! Äganderätten är grundlagsskyddad och inte ifrågasatt
            av regeringen. Den svenska skogspolitiken bygger på två jämställda
            mål : miljömålet och produktionsmålet. Skogspolitikens grunder
            ligger fast. En grundläggande del av skogspolitiken är skogsbrukets
            sektorsansvar och skogsägarnas frihet under ansvar.
          </note>
          <note type="speaker">
            Anf. 9 CARL-OSKAR BOHLIN (M):
          </note>
          <note>
            Fru talman! Jag tackar miljöministern för det som väl ändå får
            definieras som ett typiskt politikersvar, det vill säga en lång
            utläggning som inte var svar på en kort, koncis och precis fråga,
            nämligen: Är regeringens ambition att vi ska öka byggandet i strandnära
            läge eller inte?
          </note>
          <note>
            Vi är såklart intresserade av vad syftet är med denna reform.
            An ­ ledningen till att jag ställde frågan är att jag tror att
            det finns lite olika ambi ­ ­ tioner inom det så kallade JÖK-samarbetet.
            Jag tror nämligen att Centerpartiet vill att det ska kunna byggas
            mer i strandnära lägen medan Miljöpartiet vill att det absolut
            inte ska byggas mer i strandnära lägen, eftersom Miljöpartiet
            har varit det parti som har haft den allra mest kantrade inställningen
            i just strandskyddsfrågor.
          </note>
          <note>
            Jag tror att man har försökt att klämma in två målkonflikter
            i en utredning utan att behöva ta ställning till vad man egentligen
            vill uppnå för att det är så fruktansvärt jobbigt att komma överens
            inom JÖK-samarbetet.
          </note>
          <note>
            Läser man målformuleringarna ska det enligt kommittédirektiven
            å ena sidan bli enklare att bygga i strandnära landsbygdsområden.
            Å andra sidan ska det nya strandskyddet bättre slå vakt om obebyggda
            kustremsor. Detta är på många platser runt om i Sverige en och
            samma plats. På landsbygden där det ska bli lättare att bygga
            ska det också bli svårare att bygga, enligt utredningen. Detta
            hänger inte ihop, fru talman.
          </note>
          <note>
            Därav min fråga: Vad är den övergripande målsättningen, att det
            ska byggas mer i sjönära lägen eller mindre i sjönära lägen på
            totalen? Detta skulle jag gärna ha ett svar på från miljöministern.
          </note>
          <note type="speaker">
            Anf. 10 KJELL JANSSON (M):
          </note>
          <note>
            Fru talman! Jag tackar miljöministern för svaret. Det var som
            taget ut Miljöpartiets partiprogram.
          </note>
          <note>
            I punkt 26 i januariöverenskommelsen står det: ”Värna och stärk
            den privata äganderätten till skogen.” Äganderätten är en hörnsten
            i ett demokratiskt samhälle och skiljer demokratiska länder från
            de totalitära länder där äganderätten inte är viktig.
          </note>
          <note>
            Många markägare i dagens Sverige känner att staten via myndigheter
            urholkar och försvagar äganderätten kraftigt och i vissa fall
            även hotar markägare, vilket jag har bra exempel på.
          </note>
          <note>
            Jag frågade därför statsrådet vilka åtgärder hon avser att vidta
            för att stärka äganderätten och om statsrådet anser att det är
            okej att Skogsstyrelsen åker ut till privata skogsägare och uppträder
            hotfullt när det ska läggas biotopskydd på privatägd mark som
            har brukats av familjer i generationer och därför är så värdefull
            och fin. Jag kan garantera miljöministern att den privatägda skogen
            är betydligt bättre än den skog som staten äger.
          </note>
          <note>
            I sitt svar nämner statsrådet ”skogsägarnas frihet under ansvar”.
            Vad menar statsrådet med det? Alla privatägda skogar är ansvarsfullt
            skötta. Den som äger förvaltar, till skillnad från staten.
          </note>
          <note>
            Anser statsrådet att det är okej att länsstyrelserna, som är
            statens förlängda arm, river upp beslut från kommunala byggnadsnämnder
            som har gett strandskyddsdispens? Det är att urholka det kommunala
            självstyret.
          </note>
          <note>
            I punkt 23 i januariöverenskommelsen står det att det ska bli
            ”enklare att bygga strandnära i landsbygdsområden”. Vad menar
            miljöministern med det? Vilka åtgärder avser hon att vidta för
            att det ska bli enklare att bygga strandnära på landsbygden? Gäller
            det även Stockholms skärgård? Den ligger nära en storstad och
            är ett rekreationsområde där många markägare behöver bygga för
            att kunna ta sig ut till öarna. Det går inte att komma dit utan
            att ha båt och brygga. Det enda alternativet är att åka helikopter.
          </note>
          <note>
            Anser statsrådet att det ska bli enklare för företag att bygga
            nya marinor och varv i skärgården, vilket är en stor näring där
            ute i dag, för att ta hand om båtarna vintertid och serva, laga
            och förvara dem? Anser statsrådet att det är rimligt med 300 meter
            strandskydd? Då vill jag höra om miljöministern har hittat någon
            strand i Sverige som är 300 meter och var denna ligger någonstans.
            Jag har i alla fall aldrig sett någon.
          </note>
          <note>
            Enligt min mening är 300 meter strandskydd rena annekteringen
            av privat mark, som man dödar med fel utgångspunkt. Om man ska
            sätta stopp för att bygga på mark är det inte 300 meter som stränderna
            är, utan då ska man ha annan bestämmelse för att stoppa byggnation.
          </note>
          <note>
            Jag har aldrig sett stränder som är mer än fem till tio meter
            djupa, och jag är född i skärgården och har levt där i hela mitt
            liv.
          </note>
          <note type="speaker">
            Anf. 11 LARS BECKMAN (M):
          </note>
          <note>
            Fru talman! Tack, Kjell Jansson och Carl-Oskar Bohlin, för viktig
            a interpellation er !
          </note>
          <note>
            Om man väljer att tolka den tillsatta utredningen positivt är
            det glädjande att Miljöpartiet har bytt uppfattning i strandskyddsfrågan.
            Det är glädjande att Miljöpartiet vill se byggande i strandnära
            lägen. Det är glädjande att Miljöpartiet vill vara med och utveckla
            våra lokala samhällen, till skillnad från tidigare, då Miljöpartiet,
            som alla vet, ofta varit en kraftig bromskloss för byggande och
            ekonomisk tillväxt i Sverige.
          </note>
          <note>
            Fru talman! Jag var i Hudiksvall nyligen och träffade den moderata
            politiker som är ansvarig för byggnation. Vi hade ett långt samtal,
            och han var djupt bekymrad över det intrång som han uppfattar
            att det är när staten via länsstyrelsen överklagar de byggnadslov
            som kommunen ger. Detta är ett allvarligt intrång i det kommunala
            självstyret, anser man i Hudiksvall. Han och hela kommunledningen
            i Hudiksvall, som består av Miljöpartiet, Socialdemokraterna och
            Moderaterna, vet att utredningen är på gång.
          </note>
          <note>
            Jag skulle vilja ha ett litet klargörande, nämligen: Vill statsrådet
            och regeringen detta? Är ingångsvärdena att miljö- och klimatministern
            vill att det ska byggas mer vid vatten, så som jag väljer att
            tolka det? Då är det ju positivt. Är det så att statsrådet brinner
            för att verkligen se till att vi får en ordentlig utveckling av
            kommunerna, inte minst i Gävleborg? Det finns exempel i mindre
            kommuner, exempelvis Bollnäs, där man såg en möjlighet att bygga
            ett fantastiskt fint bostadsområde. Kommunpolitikerna ville det,
            byggherren ville det och folk ville bo vid vatten. Ärendet gick
            ända upp till regeringen, som biföll överklagandet, det vill säga
            man fick inte bygga där.
          </note>
          <note>
            Gävleborg och många andra län har väldigt många fina lägen där
            det går att bo vid vatten. Det är en fantastiskt bra möjlighet,
            om tågen går i tid lite oftare. Då kan fler flytta till Gävleborg
            och arbetspendla till exempel till Mälardalen och få en fantastisk
            möjlighet att bo nära vatten och bygga fint till ett mycket lägre
            pris än till exempel i Stockholm. Då är det viktigt att den nya
            lagstiftningen, om det nu är så regeringen har tänkt, kommer på
            plats så fort som möjligt.
          </note>
          <note>
            Jag tycker att det är önskvärt att fråga statsrådet: Vill ni
            att det ska byggas mer vid vatten? Vill statsrådet det? Är det
            ingångsvärdena från Miljöpartiet i utredningen? Om det är så att
            ni vill göra det, när kommer Hudiksvall och andra kommuner i Gävleborg
            att kunna se till att det faktiskt börjar byggas?
          </note>
          <note>
            Att ni har gjort en överenskommelse i JÖK:en om att en utredning
            ska göras vet vi. Vi vet också att ni har kommit överens om när
            utredningen ska vara klar. Det vore dock intressant att veta när
            lagstiftningen kommer att vara på plats så att vi kan underlätta
            bostadsbyggandet i Gävleborg och på andra platser i Sverige.
          </note>
          <note type="speaker">
            Anf. 12 STEN BERGHEDEN (M):
          </note>
          <note>
            Fru talman! Tack för svaret!
          </note>
          <note>
            Vi har över 38 000 mil kust och stränder i detta land. Det motsvarar
            ca 10 varv runt jorden i strandlinje. Vi har ett skydd på närmare
            300 meter på vissa ställen när det gäller strandskydd, det vill
            säga att om man ska bygga strandnära i Sverige, om man inte har
            lyckats bryta detta med planer och annat, ser man inte sjön, utan
            man bor någonstans långt uppe i skogen och kan eventuellt skönja
            sjön på 300 meters håll.
          </note>
          <note>
            Finland är ett land med mängder av sjöar. Man har mer och mer
            lämnat över ansvaret för att avgöra hur det ska vara med strandskyddet
            till sina kommuner. I Sverige har vi först kommunerna, som gör
            i ordning sina planer för hur de vill utveckla sina kommuner.
            De tar detta i demokratisk anda i fullmäktige runt om i landet,
            och sedan lämnar de över det till länsstyrelserna för bedömning.
            I de flesta fall blir det avslag från länsstyrelserna.
          </note>
          <note>
            I Finland har man ett mycket större förtroende för att kommunerna
            kan sköta om strandskyddet. I Sverige tror vi att staten ska göra
            detta på bästa sätt. Kommunerna lägger ned mycket jobb på att
            utreda och komma fram till detta. De ser till att områden är skyddade
            så att friluftsliv och annat kan tas till vara, att strandlinje
            finns och att det går att vandra utmed denna, och sedan säger
            länsstyrelsen nej.
          </note>
          <note>
            Vi vet, fru talman, att vi har en bred majoritet här i riksdagen
            för att reformera strandskyddet ordentligt för att kunna utveckla
            landsbygden fullt ut. Det är faktiskt ofta just denna fråga som
            människor ute på landsbygden tar upp när man besöker dem och diskuterar
            vad det är de vill ha där ute. De säger att det är ett reformerat
            och förenklat strandskydd så att de kan ta vara på de möjligheter
            de har att kunna bygga kustnära och i bra lägen, vilket gör att
            husen kan behålla ett värde som gör det möjligt att bygga på landsbygden.
            Detta är viktigt.
          </note>
          <note>
            Fru talman! Nu har regeringen haft två år på sig att titta över
            denna grej innan den ska komma fram med en proposition. Sedan
            ska det eventuellt finnas ett beslut som träder i kraft den 1
            januari 2022, det vill säga nästan hela mandatperioden ryker på
            grund av att man sitter i utredningar och ser över. Samtidigt
            behöver landsbygden ha dessa satsningar nu. Vi behöver ha igång
            byggnationer i landet. Vi står inför en eventuell lågkonjunktur,
            som kanske blir djupare. Vi måste ta vara på de möjligheter vi
            har. Då sitter regeringen fortfarande och utreder vad man ska
            göra. Detta är väl en grej man skulle kunna lägga fram i snabbspåret?
          </note>
          <note>
            Fru talman! Jag har följt debatten, och om jag är rätt underrättad
            vill även Centern titta över om vi ska ha kvar länsstyrelserna
            i processen eller inte. Då är min fråga till ministern, i detta
            fall: Anser ministern att staten eller kommunerna ska avgöra vem
            som ska få strandskydd? Om ministern fortfarande vill att staten
            och länsstyrelserna ska ha kvar detta, varför litar inte regeringen
            på kommunerna i Sverige, som man ju lyckas göra i Finland?
          </note>
          <note type="speaker">
            Anf. 13 Miljö- och klimatminister ISABELLA LÖVIN (MP):
          </note>
          <note>
            Fru talman! Tack, stora delar av Moderata samlingspartiet, som
            har kommit in i denna debatt! Jag ser att det finns ett stort
            intresse, och det är glädjande.
          </note>
          <note>
            Regeringen och partierna i januariavtalet – för protokollet är
            JÖK:en januariavtalet, som regeringen har ingått tillsammans med
            Centern och Liberalerna och som vi är överens om – har beslutat
            att tillsätta två stora utredningar för att belysa frågor kring
            strandskyddet och äganderätten i skogen.
          </note>
          <note>
            Alliansregeringen gick fram med en reformering av strandskyddet
            2009. Jag kan bara beklaga att ledamöterna från Moderaterna inte
            är nöjda med den reform som de själva baxade igenom och som inte
            har gett ett till fyllest resultat för de ändamål som Moderaterna
            och alliansregeringen tyckte att man skulle ha, nämligen göra
            strandskyddet mer flexibelt.
          </note>
          <note>
            År 2014 gick denna regering fram med ett förtydligande av strandskyddet
            vad gäller mindre sjöar och vattendrag. Nu tar vi nästa steg.
            Vi ser att vi har ett enormt stort behov av att skydda vårt växt-
            och djurliv. Vi vet från FN:s panel för biologisk mångfald att
            våra ekosystem är hotade och att vi behöver se till att leva upp
            till internationella åtaganden som vi har skrivit under och som
            resten av världen har skrivit under. Men vi ser också en annan
            verklighet, nämligen att det finns en stor skillnad i vårt land
            mellan stad och land och att vi ser ett problem med att allt fler
            fortsätter att flytta från den vackra landsbygden till storstäderna.
            En viss flexibilitet när det gäller strandskyddet skulle kunna
            göra våra landsbygder mer attraktiva så att de faktiskt får en
            möjlighet att utvecklas. Det är vi överens om, Lars Beckman. Det
            finns ingen osämja när det gäller det.
          </note>
          <note>
            Vi är däremot mycket tydliga med andra saker. Ledamoten Bohlin
            frågade varför vi ska skydda vissa kuststräckor ytterligare. Då
            får man läsa meningen till slut. Detta handlar nämligen om högt
            exploaterade områden. Vi har en situation i stora områden där
            fåglar inte kan häcka, där fiskar inte kan leka och där vi har
            mycket hotade marina ekosystem. Där behöver vi titta på om strandskyddet
            behöver stärkas och inte minst titta på allmänhetens tillgänglighet
            till strandlinjerna. Det är en mycket fin princip som vi har i
            Sverige och som också gör Sverige oerhört attraktivt som besöksland
            för utländska besökare. Men besöksnäringen är kanske också den
            allra största ekonomiska branschen i landsbygden i termer av pengar.
            Därför är det viktigt att vi också ser till att det finns tillgänglighet
            för friluftsliv. 1,6 miljoner människor är medlemmar i olika friluftsrörelser.
            Det behöver därför göras en avvägning så att vi ser till att det
            fortsatt finns tillgänglighet.
          </note>
          <note>
            Det har ställts många frågor, och det har varit svårt att anteckna
            alla. Det talades bland annat om att kommunalisera strandskyddet.
            Jag tror att det är viktigt att man har en långsiktighet i naturskyddsfrågor.
            Om olika kommuner har olika regler kan det bli oerhört fläckvist
            när det gäller regler.
          </note>
          <note type="speaker">
            Anf. 14 CARL-OSKAR BOHLIN (M):
          </note>
          <note>
            Fru talman! Det har ställts många frågor till statsrådet, och
            jag har full förståelse för att hon kanske inte förmådde anteckna
            och besvara samtliga. Men problemet är att statsrådet inte ens
            besvarade frågan som min interpellation gällde och som jag inledde
            mitt första anförande med att ställa. Dessutom upprepades denna
            fråga därefter av Lars Beckman. Frågan var: Vill regeringen på
            totalen öka byggandet i strandnära lägen eller inte? Det vore
            mycket klargörande om vi kunde få ett svar på denna fråga. Det
            som vi alla som bryr oss om denna fråga är intresserade av är
            målkonflikten, alltså att skydda sammanhängande kustremsor som
            i dag inte är bebyggda ställt mot att öka möjligheterna att bygga
            på landsbygden. Det är nämligen på landsbygden som de orörda kuststräckorna
            finns.
          </note>
          <note>
            Fru talman! Här blir man varse vad som egentligen är problemet:
            Miljöpartiet vill inte att det ska ges möjlighet att bygga mer.
          </note>
          <note>
            Läser man i kommittédirektiven står det: Orörda kuststräckor
            är ovanliga. Längs 13 procent av landets totala insjöar och kuststräckor
            finns det byggnader inom 100 meter.
          </note>
          <note>
            Detta innebär att det vid majoriteten av alla kuststräckor i
            Sverige inte finns någon bebyggelse över huvud taget. Dessa kuststräckor
            vill reger ­ ingen ge ett starkare skydd i och med denna utredning.
            Det är det som blir så snett och så fel.
          </note>
          <note>
            I till exempel mitt hemlän Dalarna har vi alltså, utslaget per
            hushåll, en halv kilometer strand vardera. Nu bor inte alla Dalarnas
            invånare vid en kuststräcka, utan man bor samlat i städer. Det
            betyder att det kanske är bara en promille av vår befolkning som
            faktiskt bor sjönära. Den absoluta merparten av alla kuststräckor
            i mitt hemlän är alltså obebyggda i dag och ligger på landsbygden.
          </note>
          <note>
            Om man läser detta kommittédirektiv som det är skrivet framgår
            det att dessa kuststräckor ska omfattas av ett starkare skydd
            därför att de i dag är obebyggda och obrutna.
          </note>
          <note>
            Vi vill ha svar från miljöministern: Vilket av dessa två kontradiktoriska
            mål är det som ska övertrumfa det andra? Vilket mål är det som
            gäller? Det är denna målkonflikt som regeringen vägrar lösa, och
            det är denna målkonflikt som i dag lägger en våt filt över möjligheten
            till landsbygdsutveckling. Detta försöker man nu skjuta framför
            sig därför att man inte kommer överens inom regeringen om vad
            som egentligen är viktigt.
          </note>
          <note>
            Fru talman! Om jag får vädja till statsrådet att bara svara på
            en fråga är det: Vill statsrådet att byggandet i sjönära lägen
            ska öka utifrån dagens nivå?
          </note>
          <note type="speaker">
            Anf. 15 KJELL JANSSON (M):
          </note>
          <note>
            Fru talman! Jag har all respekt för att miljöministern inte kan
            svara på alla frågor på en gång. Men jag ställer dem igen, så
            att hon i lugn och ro kan notera dem.
          </note>
          <note>
            Den första frågan var: Vilka åtgärder avser miljöministern att
            vidta för att äganderätten ska stärkas? Vi har inte fått någon
            sådan signal över huvud taget. Det blir bara sämre och sämre,
            och alla andra utom den som äger marken, och som ska sköta och
            förvalta den, har rätt till den.
          </note>
          <note>
            Den andra frågan var: Anser statsrådet att det är okej att Skogsstyrelsen
            kommer ut till privata skogsägare och är hotfulla och vill lägga
            biotopskydd på mark som har brukats i generationer av familjerna
            som äger skogen? Anser miljöministern att det är okej med denna
            attityd från myndigheter?
          </note>
          <note>
            Statsrådet talar i sitt svar om skogsägarnas frihet under ansvar.
            Vad menas med detta? Misstänkliggör man skogsägarna och menar
            att de inte sköter sina marker, eller vad handlar det om?
          </note>
          <note>
            Nästa fråga: Vilka åtgärder avser statsrådet att vidta för att
            det ska bli enklare att bygga strandnära på landsbygden? Och gäller
            det även Stockholms skärgård? Detta är min fråga som är ganska
            avgörande.
          </note>
          <note>
            Anser statsrådet att det ska bli enklare för företag att bygga
            marinor och varv i skärgården – som är en stor näring ute i skärgården
            – om man nu vill ha en levande skärgård, som man ofta talar om
            i alla politiska församlingar? Och anser statsrådet att det är
            rimligt med 300 meters strandskydd?
          </note>
          <note>
            Fru talman! Regeringen tillsatte den 18 juli en utredning om
            stärkt äganderätt. Vilka kriterier bygger den på? Det framgår
            inte av miljöminis ­ terns svar.
          </note>
          <note>
            I juni 2019 beslutade kammaren att bifalla en motion från mig
            och Maria Stockhaus, som behandlades i konstitutionsutskottets
            betänkande 2018/19:KU27, om att regeringen bör tillsätta en parlamentarisk
            kommitté med uppdrag att se över och stärka det grundlagsreglerade
            egendomsskyd ­ det och tillkännage detta för regeringen.
          </note>
          <note>
            Min fråga till statsrådet är: När kommer denna parlamentariska
            kommitté att tillsättas av regeringen? Än har vi inte sett någon.
          </note>
          <note>
            Miljöministern tog upp att regeringen Reinfeldt 2009 gav ett
            uppdrag om att minska strandskyddet och lätta på detta. Men konsekvensen
            blev nästan den motsatta i de flesta kommuner. Två kommuner i
            Stockholms län fick ett strandskydd på 300 meter överallt.
          </note>
          <note>
            I min kommun, Norrtälje kommun, där jag var kommunstyrelseordförande
            höll vi emot. Vi fick nästan överallt bort att det skulle vara
            ett strandskydd på 300 meter. Men vi har lite grann kvar. Det
            var en stor brottningsmatch mellan ledande politiker och länsstyrelsens
            tjänstemän som hade ett helt annat syfte än regeringsuppdraget.
          </note>
          <note>
            Det var Boverket och Naturvårdsverket som skulle fixa detta,
            men man lyckades inte med det. Man gjorde det ännu jäkligare för
            folk att bygga, och man stärkte strandskyddet – utökade det till
            300 meter. Jag har fortfarande inte fått svar på frågan om miljöministern
            har sett någon strand som är 300 meter.
          </note>
          <note type="speaker">
            Anf. 16 LARS BECKMAN (M):
          </note>
          <note>
            Fru talman! Tack för svaret, statsrådet!
          </note>
          <note>
            Jag hörde ändå en antydan till svar i miljöministerns inlägg
            – jag tror till och med att jag blev apostroferad – och det var
            att statsrådet vill ha viss flexibilitet. Statsrådet vill ha viss
            flexibilitet i strandskyddet. Då måste man ändå ställa sig frågan:
            Betyder det att de kommunpolitiker i Gävleborg som har otroligt
            bra mark att bygga på, som har tillväxtmöjligheter i sin kommun
            och som har boende som vill bygga kommer att kunna göra det?
          </note>
          <note>
            Är det så att miljö- och klimatministern och vice statsministern
            verkligen brinner för att landsbygden ska få utvecklas? Brinner
            hon för att det ska byggas vid vatten? Jag klockade det inte exakt,
            men ungefär 80 procent av tiden talade miljö- och klimatministern
            om de värden som ska skyddas, det vill säga tillgång till stränderna
            och tillgång till vattnet. Det är väl gans ­ ka naturligt om man
            är miljöpartist , och det är ju en indikation på hur Miljöpartiet
            ser på de här frågorna.
          </note>
          <note>
            Det konkreta svar jag hörde var att det ska finnas viss flexibilitet.
            Jag tror inte att kommunpolitikerna i Hudiksvall, Gävle, Söderhamn,
            Bollnäs, Ljusdal och Nordanstig förväntar sig att det ska vara
            viss flexibilitet, utan jag tror faktiskt att de förväntar sig
            att de ska kunna utveckla sina kommuner och sina boenden. Det
            handlar om att skapa tillväxt i de här kommunerna, som ju har
            en otroligt bra konkurrensfördel. Om tågen dessutom skulle gå
            i tid så att människor kunde arbetspendla skulle man kunna bo
            väldigt bra och fint vid vattnet, till ett bra pris, om regeringen
            såg till att den här utredningen kom på plats.
          </note>
          <note>
            Jag skulle därför vilja fråga ansvarigt statsråd när den nya
            lagstiftningen är på plats – klubbad och klar här i riksdagen
            – enligt hennes bedömning.
          </note>
          <note type="speaker">
            Anf. 17 STEN BERGHEDEN (M):
          </note>
          <note>
            Fru talman! Först vill jag ge ett gott råd till ministern: Studera
            hur Finland har jobbat i den här frågan! De har många sjöar i
            Finland, och de kan de här frågorna. Där borde utredningen stämma
            av ordentligt innan vi landar.
          </note>
          <note>
            Sedan fick jag faktiskt ett relativt tydligt svar av ministern,
            nämligen att man tänker låta de här frågorna ligga kvar på länsstyrelserna.
            Då kan man bara konstatera att Centern däremot vill avskaffa det
            generella strandskyddet och ersätta det med ett kommunaliserat
            ansvar. Man kan säga att Centern har förlorat förhandlingarna
            redan innan utredningen har börjat. Det Centern vill är alltså
            överspelat redan innan utredningen ens har kommit igång och fått
            styrfart.
          </note>
          <note>
            Min uppmaning till alla centerväljare runt om i landet är därför:
            Om ni vill att strandskyddet verkligen ska få en nyansering och
            att vi ska få en större kommunalisering av ansvaret när det gäller
            strandskyddet – ring upp era riksdagsledamöter och personerna
            i högsta ledningen för Centern och tala om för dem att utredningen
            faktiskt behöver kompletteras med uppdraget att se över ansvarsfrågan
            och vem som ska ha den!
          </note>
          <note>
            Jag noterar också att ministern talar om viss flexibilitet. Jag
            vill påminna ministern om att det finns acceptans för en betydligt
            större flexibilitet här i kammaren. Det blir alltså intressant
            den dagen propositionen ligger på bordet om inte kammaren är beredd
            att faktiskt justera upp den i de avseenden som utredningen inte
            har lyckats med.
          </note>
          <note>
            I övrigt, fru talman, vill jag återigen säga: Ta kontakt med
            Finland och titta på hur de har löst detta! På så sätt kan vi
            snabba på utredningen och vara klara betydligt snabbare än om
            två år.
          </note>
          <note type="speaker">
            Anf. 18 Miljö- och klimatminister ISABELLA LÖVIN (MP):
          </note>
          <note>
            Fru talman! När det gäller de åtgärder Moderaterna så gärna vill
            se vill jag återigen säga att det är märkligt att de inte lyckades
            med dem 2009. Att man sedan skyller misslyckandet med den reformen
            på våra myndigheter tycker jag är mindre klädsamt; jag tror att
            vi behöver bättre handlag än så när det gäller att stifta lagar.
            Säger man att detta får den motsatta effekten till vad man hade
            tänkt göra är det i så fall bara att beklaga.
          </note>
          <note>
            Vill regeringen öka byggandet i strandnära lägen eller inte?
            Det frågar Carl-Oskar Bohlin. Jag tycker att det är väldigt tydligt
            i utredningsdirektivet att vi säger att det ska bli lättare att
            bygga strandnära i landsbygdsområden men att man däremot, om det
            finns behov, ska titta på om man be ­ höver stärka den allemansrättsliga
            tillgängligheten och strandskyddet i starkt exploaterade områden.
            Det är precis så det står i direktivet och i januariavtalet: om
            behov finns av att förstärka strandskyddet för att värna obrutna
            strandlinjer och miljön i starkt exploaterade områden.
          </note>
          <note>
            Det är alltså ganska tydligt: Vi tycker att det ska bli lättare
            att bygga på landsbygden men att det däremot faktiskt finns behov
            av att analysera om man behöver stärka skyddet i tätbebyggda och
            starkt exploaterade områden. Det är det vi utreder. Utredaren
            ska få ge förslag, och jag vill inte föregå de förslagen.
          </note>
          <note>
            Sedan frågar Kjell Jansson vilka åtgärder vi ska vidta för att
            stärka äganderätten. Vi har tillsatt en utredning, och den ska
            titta på frågan om fjällnära skog och på biotopinventeringarna.
            Vi avser också att tillsätta en utredning om artskyddsförordningen
            och rätten till ersättning i de fall man finner hotade arter.
          </note>
          <note>
            Vi satsar 200 miljoner kronor i budgeten för att ge ersättning
            till skogsägare i områden där man skyddar natur. Jag kan påpeka
            att Moderaterna skar ned sin budget med 740 miljoner kronor, vilket
            gav omedelbara konsekvenser för skogsägare som inte fick sin ersättning.
            Jag kan verkligen ifrågasätta hur det rimmar med det faktum att
            skogsägare ska ha rätt till ersättning; i så fall måste man också
            vara beredd att avsätta medel i budgeten för att ge skogsägarna
            ersättning. Det gör den här regeringen, och jag noterar att M
            och KD inte har gjort det i sin budget.
          </note>
          <note>
            Nästa fråga hoppar jag över, för den gällde något slags lös anklagelse
            – som jag inte känner till – om att man uppträder hotfullt. Självklart
            ska man inte göra det.
          </note>
          <note>
            När det gäller frihet under ansvar är det faktiskt så att även
            skogsägarna själva vill ha ett ansvar för att frivilligt avsätta
            områden och själva göra inventeringar. Det är också någonting
            som utredaren ska titta på.
          </note>
          <note>
            Att det ska bli enklare i Stockholms skärgård är någonting utredaren
            får titta på; det är ingenting regeringen har definierat, och
            inte heller marinor eller 300 meter. Jag vet tillräckligt om marinbiologi
            och ekologi för att veta att det är stora kustekosystem man kan
            behöva ta hänsyn till.
          </note>
          <note>
            Vi kommer inte att ändra grundlagen. Det finns inte med i det
            här direktivet.
          </note>
          <note>
            När det gäller flexibilitet står detta i direktivet, Lars Beckman.
            Jag behöver inte stå här och berätta om jag brinner eller inte.
            I direktivet är det väldigt tydligt att vi ska se över och göra
            det lättare att bygga på landsbygden.
          </note>
          <note type="speaker">
            Anf. 19 CARL-OSKAR BOHLIN (M):
          </note>
          <note>
            Fru talman! Jag ställer den fråga som jag inte har fått svar
            på för fjärde gången: Vad är syftet med reformen? Är syftet att
            det ska kunna byggas mer i sjönära lägen, eller mindre? Jag har
            fortfarande inte fått ett svar på den frågan.
          </note>
          <note>
            Jag förstår varför jag inte får något svar på den här frågan.
            Det beror på att Miljöpartiet inte vill visa korten. Miljöpartiet
            är nämligen ett parti som i varje enskilt läge tar strid för mer
            av strandskydd, samtidigt som man har ingått ett avtal med ett
            parti som vill ha mindre av strandskydd. Det här har man försökt
            baka ihop i ett kommittédirektiv och begrava i en utredning. Man
            har två kontradiktoriska målsättningar. Isabella Lövin återkommer
            till att det skulle handla om att skydda exploaterade områden,
            men de långa, orörda kuststräckorna, som det i kommittédirektivet
            står ska få en särskild status som skyddsvärda, återfinns kanske
            inte i Stockholms skärgård utan i de delar av Sverige där det
            bor väldigt få människor, det vill säga på landsbygden. Om man
            å ena sidan ska göra det lättare att bygga på landsbygden men
            å andra sidan samtidigt säger att det ska bli svårare att bygga
            där det finns långa, orörda kuststräckor blir ekvationen väldigt
            svår att få ihop.
          </note>
          <note>
            Isabella Lövin har fortfarande inte svarat på om målsättningen
            är att på totalen öka möjligheterna till byggnation i strandnära
            lägen eller inte. Är det syftet med reformen? Det vill vi veta.
          </note>
          <note type="speaker">
            Anf. 20 KJELL JANSSON (M):
          </note>
          <note>
            Fru talman! Miljöminister Isabella Lövin! Jag har fått en del
            svar men inte tillräckligt. Jag kan konstatera att beslutet som
            kammaren fattade i juni 2019 om den parlamentariska kommittén
            för att stärka äganderätten , som konstitutionsutskottet lämnade
            förslag om, alltså inte ska verkställas. Ska ni underlåta att
            göra det? Den frågan kommer jag inte att släppa, det kan jag säga,
            och om jag inte får svar i dag kommer jag att återkomma.
          </note>
          <note>
            Svaren bekräftar det vi misstänkte, nämligen att de här utredningarna
            är lite mumbojumbo för att hålla ihop partierna nu när man inte
            har majoritet i kammaren. Då har man tagit stöd av Centerpartiet
            och Liberalerna, och så fintar man bort dem med en utredning.
          </note>
          <note>
            Då är min fråga till miljöministern: När man gör en utredning
            finns det direktiv om vad som ska ingå och göras och vad man vill
            komma fram till – annars beställer man inte en utredning. Vad
            var direktiven i utredningen om äganderätt och i utredningen om
            strandskydd? Det har inte framkommit. Miljöministern hänvisar
            till att utredningen får visa det.
          </note>
          <note>
            Jag vill också höra om miljöministern tycker att det är en rättssäker
            hantering när länsstyrelsen går in och överprövar kommunernas
            strandskyddsdispenser och enskilda handläggare på länsstyrelsen
            överprövar byggnadsnämnder där man har lokal förankring med personer
            som kan sin bygd och gör bedömningar.
          </note>
          <note>
            Skälet till att vi drog ned på miljöbidragen var att vi ville
            att man skulle göra färre intrång hos skogsägare med biotopskyddsområden
            och att man alltså skulle banta den här verksamheten. Det var
            skälet till att vi drog ned budgeten med ca 700 miljoner. Det
            var inte att markägaren skulle få mindre betalt utan att man skulle
            sluta med de här fasonerna.
          </note>
          <note type="speaker">
            Anf. 21 Miljö- och klimatminister ISABELLA LÖVIN (MP):
          </note>
          <note>
            Fru talman! Tack, Carl-Oskar Bohlin, för att ledamoten har upprepat
            samma fråga tre eller fyra gånger inklusive i skriftlig form!
            Jag anser att jag har gett ett väldigt tydligt svar. Man kan inte
            ställa en så grovt förenklad fråga som det är att säga: Mer eller
            mindre?
          </note>
          <note>
            Vi ser i dag att vi har väldigt skiftande landskap och förutsättningar
            i hela vårt avlånga land. Det är väldigt olika förutsättningar,
            och vad vi vill göra med de här direktiven och den här utredningen
            är att göra det mer attraktivt och mer flexibelt för att det ska
            bli möjligt för verksamheter och människor att utvecklas på landsbygden.
          </note>
          <note>
            Sedan finns det också förutsättningar för att titta på hur vi
            bäst ska kunna leva upp till de internationella och nationella
            åtaganden som vi har för att skydda vår natur. Jag tycker inte
            att vi ska förminska den delen i det här. FN:s panel för biologisk
            mångfald kom i våras med en larmrapport om att vi står inför den
            sjätte massutrotningen och att 1 miljon arter riskerar att utrotas.
            Vi behöver se till att ha förutsättningar att skydda våra arter.
            I och med det svenska strandskyddet, som vi har haft sedan 1975,
            har vi unika strandmiljöer och ekosystem. Det behöver vi också
            ta hand om med viss försiktighet.
          </note>
          <note>
            Den parlamentariska kommitté som Kjell Jansson frågar om ligger
            inte på miljö- och klimatministerns bord utan på justitieministerns
            bord, så jag får hänvisa till justitieministern i den frågan.
          </note>
          <note>
            När det gäller exakt hur direktiven lyder är det väldigt omfattande
            direktiv, och jag vill därmed uppmana ledamoten och även intresserad
            allmänhet att läsa dem. De finns tillgängliga och är väldigt omfattande,
            så jag kan inte redogöra för alla här och nu.
          </note>
          <note>
            Interpellationsdebatten var härmed avslutad.
          </note>
          <note>
            § 9 Svar på interpellation 2019/20:69 om krångliga regler för
            företag
          </note>
          <note type="speaker">
            Anf. 22 Näringsminister IBRAHIM BAYLAN (S):
          </note>
          <note>
            Fru talman! David Josefsson har frågat mig vilka konkreta förslag
            jag avser att genomföra i närtid för att förenkla för företagande
            och när dessa kommer att börja verka.
          </note>
          <note>
            Regeringen anser att f örenklingar är en central del av näringspolitiken
            och att de bidrar till målet att stärka företagens konkurrenskraft
            och skapa förutsättningar för fler jobb i fler och växande företag.
            Det är av stor vikt att regelverken är ändamålsenliga och proportionellt
            utformade och att de tillämpas på ett så enkelt sätt som möjligt.
          </note>
          <note>
            Vissa regler utgör viktiga spelregler på marknaden. Det är angeläget
            att regler utformas på ett ändamålsenligt och pro portionellt
            sätt för att begränsa de administrativa kostnaderna. Också bemötande
            och korta handläggningstider är centrala för ett konkurrenskraftigt
            företagsklimat.
          </note>
          <note>
            Jag genomför nu i samarbete med olika näringslivsorganisationer
            en förenklingsresa med syfte att ta in företagens synpunkter och
            förslag. Jag ser dialogen med företagen om vilka förenklingar
            som vore mest angelägna att genomföra som mycket värdefull. Under
            mötena har diskussioner förts om hur olika regler är utformade
            och hur de skulle kunna ändras. Myndigheternas tillämpning av
            reglerna när det gäller till exempel bemötande, transparens och
            information har också tagits upp under dessa möten.
          </note>
          <note>
            Jag uppfattar de synpunkter och förslag som företagen hittills
            har lämnat som konstruktiva och konkreta rörande förenkling. Mitt
            intryck är att företagen uppskattar den möjlighet som getts genom
            förenklingsresan för diskussion om vad som utifrån deras erfarenheter
            bör göras. Företagsresan kommer att fortsätta under hösten med
            ytterligare ett par möten inplanerade.
          </note>
          <note>
            Efter att vi sammanställt och analyserat företagens synpunkter
            hoppas vi få en klarare bild av vilka förenklingar som är mest
            angelägna och möjliga att genomföra.
          </note>
          <note type="speaker">
            Anf. 23 DAVID JOSEFSSON (M):
          </note>
          <note>
            Fru talman! Tack, statsrådet, för svaret!
          </note>
          <note>
            Vi möter dem överallt – från pizzerian runt hörnet och hantverkaren
            som ställer upp i vått och torrt till garageföretaget som hoppas
            bli vårt nästa Skype eller Spotify. Småföretagare är kittet i
            den svenska ekonomin. Vissa är företagare för att de söker frihetskänslan.
            Andra har visioner och vill se sina företag växa och bli globala.
            Några är företagare av det enkla skälet att de inte fick något
            jobb utan fick skapa sig det själva.
          </note>
          <note>
            I dag finns det ca 1,2 miljoner företag i Sverige. Drygt 96 procent
            av dem är små företag med färre än tio anställda. När man är ute
            och pratar med företagarna nämner de nästan alltid byråkrati och
            regelkrångel som hinder för fortsatt utveckling. Enligt Tillväxtverket
            har företagens årliga administrativa kostnader i genomsnitt ökat
            med 1,2 miljarder kronor per år sedan 2013 till följd av regeländringar
            , o ch regeländringarna gäller vitt skilda områden och drabbar
            olika typer av företag.
          </note>
          <note>
            Enligt en opinionsundersökning från Näringslivets Regelnämnd
            som utfördes av Skop och som publicerades i april i år tycker
            37 procent av landets företagare att reglerna har blivit krångligare
            det senaste året.
          </note>
          <note>
            37 procent från ett år till ett annat – det är fler än i någon
            tidigare undersökning. Endast 3 procent anser att det har blivit
            enklare än för ett år sedan. 3 procent!
          </note>
          <note>
            Fru talman! Regelkrånglet är något som också regeringen säger
            sig prioritera. Redan punkt nummer tre i januariöverenskommelsen
            har rubriken ” Bättre villkor för företagande och entreprenörer
            ” . Men frågan blir: Vilka åtgärder vill regeringen vidta för
            att minska regelbördan?
          </note>
          <note>
            Statsrådet själv är nu ute på vad han kallar en förenklingsresa
            i Sverige för att prata om regelkrångel med företag. Det är ett
            lovvärt initiativ. Men problemen är inte okända. Det finns därför
            ingen ursäkt för att inte redan nu börja arbeta konkret med att
            ändra utvecklingen från mer regelkrångel till mindre. För att
            statsrådets förenklingsresa inte bara ska bli en pr-turné bör
            det väl åtminstone finnas en tidsplan för när konkreta förslag
            på regelförenklingar skulle kunna komma?
          </note>
          <note>
            Fru talman! Min fråga till statsrådet kvarstår därför. Vad avser
            reger ­ ingen att göra i närtid för att konkret minska regelkrånglet
            för företag?
          </note>
          <note type="speaker">
            Anf. 24 Näringsminister IBRAHIM BAYLAN (S):
          </note>
          <note>
            Fru talman! Tack, David Josefsson, för frågorna och synpunkten!
          </note>
          <note>
            Ja, det är viktigt. Jag tror att vi i grund och botten är ganska
            överens om att det är viktigt med regler som leder till ordning
            och reda. Det gäller såväl i ett samhälle som för företag. Ingen
            ska via korruption eller på andra sätt tillskansa sig fördelar
            man egentligen inte har utifrån den tjänst eller produkt som man
            producerar eller den affärsidé som man har.
          </note>
          <note>
            Det här är en av de saker som gör att Sverige i nästan alla internatio
            ­ nella mätningar framträder som ett land som har ett starkt företagsklimat.
            Det tror jag att alla i den här kammaren tycker om.
          </note>
          <note>
            Utmaningen är hur vi ska se till att det inte blir onödigt byråkratiskt
            eller administrativt betungande. Det är bakgrunden till att jag
            lyfter upp det som en prioritering. Det handlar om flera olika
            saker. Ibland handlar det om själva regelverket. Ibland handlar
            det om EU-regler och ibland om nationella regler. Och ibland handlar
            det om kommunala föreskrifter.
          </note>
          <note>
            Minst lika viktigt är tillämpningen av reglerna. Det har också
            framkommit tydligt i de möten jag har haft med företagare i flera
            delar av landet. Hur gör en myndighet? Med vilken attityd möter
            en myndighet medborgare och företag?
          </note>
          <note>
            David Josefsson undrar när det kommer konkreta åtgärder. Konkreta
            åtgärder finns och vidtas redan i dag. Låt mig ta ett exempel!
            Digitaliseringen är något som vi alla pratar om. Den har kommit
            olika långt i olika delar av vårt samhälle. Digitalisering av
            myndigheters tjänster och verksamhet pågår i dag på olika nivåer
            i egentligen alla våra myndigheter, om än inte i tillräckligt
            hög hastighet, skulle jag säga. Det är ett exempel där man kan
            förenkla ganska mycket.
          </note>
          <note>
            Ett gott exempel har kommit upp på vartenda möte jag hittills
            har haft med företagare, oavsett om det har varit i Stockholmsområdet
            eller för den delen i Mellansverige eller som i går när jag träffade
            företagare i Umeå. Det är Skatteverket som kommer upp som ett
            tydligt exempel på en myndighet som både har försökt arbeta för
            att öka tillgängligheten och har sett till att det har blivit
            enklare. Det gläder mig också att många företagare vittnar om
            att när de någon gång har fyllt i något fel hör myndigheten av
            sig och säger: ”Det där blev nog inte riktigt rätt. Så här skulle
            man kunna göra.”
          </note>
          <note>
            Det ska också sägas att det under mötena kommer upp exempel på
            inte lika enkla, tjänstvilliga och beredvilliga myndigheter. Både
            goda och mindre goda exempel samlar vi nu upp, för att fortsätta
            driva på för att göra det enkelt och transparent. Jag uppfattar
            nämligen att de allra flesta seriösa företagare vill göra rätt
            och göra det så enkelt som möjligt. För de minsta handlar det,
            precis som David Josefsson säger, också om att man inte har de
            administrativa musklerna att hålla på med krångliga regler. Man
            vill ägna sig åt sin verksamhet.
          </note>
          <note>
            Vi kommer att fortsätta. Det kommer att handla om regler och
            om vi kan förenkla dessa. Men det kommer att handla minst lika
            mycket om tillämpningen av dessa regler. Är det så enkelt som
            det skulle kunna vara? Det handlar om ökad tillgänglighet men
            också om attityden från myndigheterna gentemot de företag de jobbar
            med.
          </note>
          <note>
            En del har som sagt gjorts, och vi kommer att fortsätta jobba.
            Min ambition är att under nästa år öka takten i arbetet så att
            vi förverkligar den fulla potentialen i Sveriges näringsliv. Det
            gläder mig mycket att det finns ett sjudande näringsliv i stora
            delar av vårt land. Då är det vår plikt att göra det så enkelt
            som möjligt, samtidigt som det är ordning och reda.
          </note>
          <note type="speaker">
            Anf. 25 DAVID JOSEFSSON (M):
          </note>
          <note>
            Fru talman! Tack, statsrådet, för svaret!
          </note>
          <note>
            Statsrådet illustrerar själv ganska tydligt att problemen inte
            är okända. Vi pratar om implementering och tillämpning av regler,
            vi pratar om attityder och vi pratar om diskussion. Det handlar
            givetvis om såväl EU-regler som nationella regler och om hur kommunala
            regler tolkas. Statsrådet lyfter själv fram Skatteverket som ett
            positivt exempel.
          </note>
          <note>
            Det som gnager lite i mig är att problemen är kända, och företagen
            ger en ganska samstämmig bild av vad som behöver göras. Precis
            som statsrådet är inne på är det klart att reglerna inte är av
            ondo . De finns av en anledning. De skapar en spelplan och en
            trygghet. Problemet visar sig i Tillväxtverkets siffror över hur
            den administrativa bördan ökar och om attityden i företag till
            att bördan ökar. Varje enskild regel är kanske inte ett stort
            problem, men tillsammans skapar de ett svårhanterat problem då
            de skapar en massa. Tid och resurser går därmed till administration
            snarare än till att leverera bra varor och tjänster och till det
            som får företagen att växa och bidra till samhället med arbete
            och skatteintäkter.
          </note>
          <note>
            Man kan inte helt sonika plocka bort ett antal regler för att
            minska regelbördan och sedan vara nöjd. Då kommer nya regler att
            fortsätta att komma till. Det handlar, precis som statsrådet är
            inne på, om att ändra arbetssätt och tankemönster och om att skapa
            en medvetenhet hos beslutsfattarna.
          </note>
          <note>
            Statsrådet själv verkar sakna inspiration; han talar till exempel
            om tillämpning av EU-regler, digitalisering och så vidare. Därför
            har jag fyra konkreta förslag som jag tycker att statsrådet ska
            ta med sig i sitt arbete.
          </note>
          <note>
            Den första konkreta åtgärden skulle vara att göra som många framgångsrika
            kommuner: Ö ka dialogen mellan myndigheter och företag. Man ska
            helt enkelt ansvara för att alla myndigheter får ökad förståelse
            för företagarens perspektiv och därmed förebygga onödiga byråkratiska
            hinder, egentligen göra det Skatteverket gör.
          </note>
          <note>
            En annan konkret åtgärd skulle kunna vara att genomföra den skatte
            ­ reform som utlovas i JÖK:en men som man ännu inte har tagit
            några steg mot att förverkliga. Många företagare efterfrågar enkla
            skatteregler och lägre skatter.
          </note>
          <note>
            Ytterligare en konkret åtgärd gäller tillämpning av EU-regler.
            Man skulle kunna stärka Regelrådets funktion inom Tillväxtverket
            till att också granska och ge råd om implementeringen av europeisk
            lag i Sverige, enligt dansk modell. På det sättet tror jag att
            man skulle kunna vända det så att tillämpningen av EU-regler i
            stället för att vara en källa till ökat regelkrångel kan bli en
            källa till regelförenkling.
          </note>
          <note>
            Den fjärde åtgärden är som sagt att öka digitaliseringen. Vi
            har verksamt.se. Det är en bra början. Men om man tittar internationellt
            kan man se att det bara är att skrapa på ytan när det gäller att
            samla myndighetskontakter på ett ställe och samtidigt kräva in
            information bara en gång.
          </note>
          <note>
            Ministerns ord om regelkrångel är bra, och initiativet är lovvärt.
            Men just nu lyser konkreta åtgärder från regeringen med sin frånvaro.
          </note>
          <note type="speaker">
            Anf. 26 Näringsminister IBRAHIM BAYLAN (S):
          </note>
          <note>
            Fru talman! Jag och David Josefsson delar nog uppfattningen att
            det är viktigt att ha en ganska tät dialog med dem som framför
            allt berörs. Det gäller bland annat företagen, och det är precis
            det jag har. Jag träffar inte bara näringslivsorganisationerna
            här i Stockholm – de är med och organiserar de möten som jag just
            nu har – utan också företag av olika storlekar ute i landet. I
            går mötte jag ensamföretagaren som tillverkar choklad i en källare,
            en stor skogsägare och en stor fastighetsägare. De här företagen
            har lite olika perspektiv och möter olika utmaningar. Det är viktigt
            att kontinuerligt fånga upp. Det är inte på det sättet att man
            gör en sak, och sedan är det klart. Det tror jag att David Josefsson
            vet om. Verkligheten förändras. Såväl utmaningarna som möjligheterna
            utvecklas.
          </note>
          <note>
            Vi är nog helt överens om att det i digitaliseringen ryms många
            förhoppningar. Det har egentligen bara börjat. Även om man ibland
            kan kän ­ na att digitaliseringen finns överallt är också den
            teknologin under utveck ­ ling. Ta bara exemplen som vi nu ser
            alltmer av: till exempel att kommuner använder enklare former
            av AI för att hantera rutinåtgärder. Det skulle också statliga
            myndigheter kunna använda mycket mer . I en del kommuner har vi
            till och med sett det i myndighetsutövning . Vi är bara i början
            av den processen.
          </note>
          <note>
            Tänk också på den tillgänglighet dygnet runt som digitaliseringen
            ger möjlighet till. I den gamla typen av verksamhet fanns den
            möjligheten inte alls.
          </note>
          <note>
            Vi tittar alltså på regler men minst lika mycket på tillämpningen
            av dessa regler, på hur myndigheterna bemöter företag och medborgare
            och inte minst på hur det ser ut över landet.
          </note>
          <note>
            En annan sak som många företag, tror jag, upplever som ett problem
            är att det kan skilja sig väldigt mycket beroende på i vilket
            län man verkar. Det gäller särskilt företag som finns över hela
            vårt land. Så här kan vi inte ha det för då blir det inte förutsägbart.
          </note>
          <note>
            Vid dessa möten är det också många företag som säger att det
            egentligen inte handlar om själva regelverket, eftersom de förstår
            varför det finns. Det handlar i stället om att ha en förutsägbar
            process, till exempel en prövning av miljöskäl. En sådan process
            bör vara förutsägbar och inte ändras från tid till annan utan
            att lag och förordning egentligen har förändrats. Det är bara
            praxis som förändrats över tid.
          </note>
          <note>
            Jag tror att detta är ett antal synpunkter som är viktiga att
            fånga upp när vi nu fortsätter detta arbete. Som jag påpekade
            tidigare har det under både den föregående och den nuvarande regeringen
            pågått ett arbete. Min ambition är att accelerera detta arbete
            så att Sverige kan få ett ännu bättre företagsklimat. Även om
            vi redan i dag är starka här får vi inte slå oss till ro.
          </note>
          <note>
            Fru talman! Jag vill påpeka en sak. Av och till lyfts här i kammaren
            och i den allmänna diskussionen Tillväxtverkets siffror om regelkrångel
            fram som ett uttryck för en ökad regelbörda. Så kan det förstås
            ligga till. Det ingår ju som en del i det. Man ska dock också
            vara medveten om att denna siffra inte bara fångar upp ett adderat
            krångel med regler. Det kan också vara så att man har tagit bort
            regler eller förändrat regler till företagens fromma. Förändringen
            i sig genererar kanske en viss kostnad, vilket också hamnar under
            rubriken Ökat regelkrångel. Det är dock inte sant , för tar man
            bort en regel kommer det i längden ändå att förbättra situationen
            för företagarna. Men just när man genomför den kan det naturligtvis
            addera en kostnad.
          </note>
          <note type="speaker">
            Anf. 27 DAVID JOSEFSSON (M):
          </note>
          <note>
            Fru talman! Tack, statsrådet, för svaret! Jag blev nog lite förvirrad
            mot slutet då statsrådet gjorde ett försök att förklara hur hans
            regelförenklingar skapar merkostnader för bolagen. Det är kanske
            i så fall inte de bästa regelförenklingarna.
          </note>
          <note>
            Hur som helst tror jag att statsrådet och jag är ganska överens
            om problembilden i debatten, det vill säga att regelkrånglet är
            ett stort problem, särskilt för små företag. Så är det oavsett
            om det handlar om pizzerian runt hörnet eller startup-företaget
            som kommer att bli vårt nya Spotify, Skype eller Volvo. Vi är
            också överens om att reglerna inte kommit till av ondo och att
            varje enskild regel i sig inte är ett problem.
          </note>
          <note>
            Problemet är just att man hela tiden bygger på med nya regler.
            Det finns därför ingen quickfix, utan det handlar om att ändra
            kulturen. För mig är detta inget nytt. Det låter lite som om statsrådet
            har varit ute och träffat företag och det helt plötsligt har gått
            upp ett ljus om att det här är ett problem.
          </note>
          <note>
            Visserligen är det bra att man har fått medvetenhet om detta,
            men i min värld ser det snarare ut så här: Vi är överens om problembilden.
            Det låter också som att vi nästan är överens även om lösningarna.
            Men tittar man samtidigt på regeringens propositionslista ser
            man bara en regelförenkling nu i höst. Det handlar om att minska
            aktiekapitalet från 50 000 till 25 000. Det är ett jättebra förslag,
            som också Moderaterna har drivit, men det underlättar ju inte
            för befintliga företag.
          </note>
          <note>
            Det hade varit bra om statsrådet också hade backat upp sina åsikter
            med konkreta åtgärder, eller åtminstone haft en tidsplan för när
            åtgärderna ska komma. Det är en sak att säga något, fru talman,
            och en annan sak att göra det. Jag hade hoppats på lite mer ”göra”
            från regeringen. Jag får i övrigt tacka för en bra debatt.
          </note>
          <note type="speaker">
            Anf. 28 Näringsminister IBRAHIM BAYLAN (S):
          </note>
          <note>
            Fru talman! Jag tror att vi i grund och botten är hyfsat överens.
            Ibland har vi här i kammaren en förmåga att dra ut de små skillnader
            som finns så att de ser ut som Grand Canyon, och i de flesta fall
            är det ju inte så. Så stora skillnader finns det inte i frågor
            som dessa.
          </note>
          <note>
            Vi är överens om att det ska vara ordning och reda för att det
            är en viktig del av vårt företagsklimat. Det är också viktigt
            att se till att det inte i onödan finns administration och byråkrati
            som krånglar till det för företagen.
          </note>
          <note>
            Många av dessa synpunkter är naturligtvis inte nya, men som jag
            sa tidigare tror jag inte att man ska slå sig till ro och tro
            att man har gjort allt. Även om det hela tiden pågår ett arbete
            kommer nya utmaningar.
          </note>
          <note>
            Jag blir lite förvånad, fru talman. David Josefsson verkar inte
            vara riktigt medveten om vilka siffror han använder. De siffror
            från Tillväxtverket som han hänvisar till är sådana som fångar
            upp att det har adderats regler eller krångel, som det kallas,
            men det kan också vara kostnader som har uppkommit just för att
            ett regelverk har tagits bort eller förändrats till fromma för
            företag. Det innebär en förändring som just då adderar en kostnad,
            men det betyder inte att regelkrånglet ökar alla gånger. Det är
            så siffrorna uppkommer. Det vore nog bra om David Josefsson läste
            på eller hörde av sig till Tillväxtverket så att han kan få detta
            klart för sig.
          </note>
          <note>
            Vi kommer att fortsätta med detta arbete. Jag tror att vi nu
            har en gyllene möjlighet. Det finns goda exempel, men även mindre
            goda exempel. Min ambition är naturligtvis att efter den resa
            som jag nu gör för att träffa företagare summera allt till ett
            program som innebär att vi kan fortsätta vårt arbete för att förbättra
            företagsklimatet i Sverige till fromma för jobb och tillväxt i
            hela landet.
          </note>
          <note>
            Interpellationsdebatten var härmed avslutad.
          </note>
          <note>
            § 10 Svar på interpellation 2019/20:105 om det statliga bolaget
            Metria
          </note>
          <note type="speaker">
            Anf. 29 Näringsminister IBRAHIM BAYLAN (S):
          </note>
          <note>
            Fru talman! Lars Beckman har frågat mig varför regeringen inte
            har hittat en köpare till det statliga bolaget Metria AB, vad
            min och reger ­ ingens bedömning om lönsamhets- och resultatmålen
            för 2019 avseende Metria är, vilka åtgärder jag och regeringen
            har vidtagit sedan riksdagens beslut den 20 juni 2017 om att sälja
            Metria, hur jag bedömer att Metria kan utvecklas med en aktiv
            och skicklig ägare som har motsvarande verksamhet som kärnverksamhet,
            vilka ekonomiska risker som föreligger för staten med att i avvaktan
            på försäljning kvarstå som ägare till Metria samt när jag bedömer
            att försäljningen kan vara genomförd i enlighet med riksdagens
            beslut från 2017.
          </note>
          <note>
            Som Lars Beckman mycket riktigt noterat har Metria AB de senaste
            åren haft en vikande lönsamhetsutveckling. Jag delar styrelsens
            bedömning att bolaget inte kommer att nå de av ägaren utsatta
            målen för 2019.
          </note>
          <note>
            Jag har även tidigare anfört i svar på två skriftliga fråg or
            , båda ställda av Lars Beckman , att det för närvarande inte pågår
            någon försäljningsprocess och att det inte heller finns någon
            tid s plan för när försäljningsprocessen kommer att återupptas
            . F örst när regeringen bedömer att det finns förutsättningar
            för en framgångsrik avyttring av statens aktier i Metria AB kommer
            en försäljningsprocess att inledas. För staten som aktiv och professionell
            ägare ingår att pröva skälen för fortsatt statligt ägande. Reger
            ­ ingen har riksdagens uppdrag att aktivt förvalta bolag med statligt
            ägande så att den långsiktiga värdeutvecklingen blir den bästa
            möjliga.
          </note>
          <note>
            Hur bolaget vid en försäljning skulle utvecklas hos en annan
            ägare är en hypotetisk fråga. Så länge staten kvarstår som ägare
            av aktierna i Metria AB kommer regeringen att fortsätta att vara
            en aktiv och professionell ägare av bolaget.
          </note>
          <note type="speaker">
            Anf. 30 LARS BECKMAN (M):
          </note>
          <note>
            Fru talman! Man skulle kunna ställa den retoriska frågan: Vad
            vilja näringsministern? Ja, fru talman, det är uppenbarligen inte
            att sälja statliga bolag. I den meningen blir det möjligen en
            ideologisk fråga. Vad vill man att staten ska göra? Kanske sätta
            upp tydliga spelregler eller ha ett förutsägbart regelverk?
          </note>
          <note>
            Jag lyssnade till en tidigare interpellationsdebatt här som handlade
            om regelkrångel. Det hade möjligtvis kunnat handla om osund konkurrens
            också. Är det rimligt att staten kommer att vara den största medieägaren
            i Sverige? Är det rimligt att staten driver företag som hyr ut
            bajamajor, vilket ett statligt bolag gör? Är det rimligt att staten
            äger Metria?
          </note>
          <note>
            En väldigt noggrann analys gjordes i vilken man kom fram till
            att Met ­ ria inte bedömdes ha bättre utvecklingsmöjligheter med
            staten som ägare. Utredningen kom i stället fram till att Metria
            sannolikt skulle utvecklas bättre med privata ägare.
          </note>
          <note>
            Näringsministern åker nu runt med Svenskt Näringsliv, Företagarna
            och andra näringslivsorganisationer och träffar olika företagare,
            och det är bra. Jag tycker att det är bra när vi förtroendevalda
            träffar företagare. Men i varje fall jag har aldrig träffat en
            företagare som sagt att staten eller för den delen en kommun eller
            region skulle vare bättre ägare än det privata näringslivet. Jag
            möter ofta motsatsen, det vill säga att näringslivet och den fria
            marknaden är bättre ägare.
          </note>
          <note>
            Många konsultbolag inom den bransch där Metria verkar har haft
            en fantastisk utveckling de senaste åren, inte minst på grund
            av en stark högkonjunktur. Men det har Metria tyvärr inte haft,
            utan bolaget tappar omsättning, som statsrådet noterat. En förklaring
            som står i deras kvartalsrap ­ port är: ”Resultatet påverkas främst
            av lägre intäkter från en av våra största kunder beroende på att
            de har fått kraftigt reducerade anslag.” Detta visar att affärsrisken
            är väldigt stor i bolaget.
          </note>
          <note>
            Tittar man på framtidsutsikterna för de närmaste åren kan man
            misstänka att vi går in i en lågkonjunktur. Vi kan till exempel
            titta på min hemkommun Gävle. De har släppt sin budget för nästa
            år. Där konstateras att byggandet i Gävle kommer att rasa. Metria
            utför många uppdrag åt små och medelstora kommuner. Om nu byggnationen
            rasar kan man misstänka att även Metria kommer att gå sämre.
          </note>
          <note>
            Jag tycker att det här är lite olyckligt. Jag har ställt ett
            antal frågor till näringsministern om Metria. Detta är en ideologisk
            fråga i den bemärkelsen att jag till skillnad från näringsministern
            är helt övertygad om att de privata ägarna skulle kunna ta hand
            om och utveckla bolaget betydligt bättre, vilket naturligtvis
            vore till gagn för medarbetarna i bolaget och till gagn för marknaden.
          </note>
          <note>
            Nu säger statsrådet att det inte finns någon plan. Regeringen
            följer utvecklingen. Men jag skulle ändå vilja veta: Vill näringsministern
            sälja Metria? Är det regeringens uppfattning att Metria bör säljas?
          </note>
          <note type="speaker">
            Anf. 31 Näringsminister IBRAHIM BAYLAN (S):
          </note>
          <note>
            Fru talman! Jag tackar Lars Beckman för de många frågorna.
          </note>
          <note>
            När det gäller den typ av verksamhet som exempelvis Metria bedriver
            kan jag till skillnad från Lars Beckman tydligt säga att det inte
            är en ideologisk fråga. Som näringsminister med ansvar för den
            statliga bolagsportföljen och som statsråd i regeringen känner
            jag ett stort ansvar för att hantera våra gemensamma tillgångar,
            svenska folkets tillgångar, på ett ansvarsfullt och bra sätt.
            Under denna regering kommer det aldrig att finnas en ideologisk
            iver att sälja bara för säljandets skull, vilket har skett vid
            andra tillfällen – ibland lokalt, ibland regionalt, ibland till
            och med nationellt. Precis som Lars Beckman nu gav uttryck för
            är det i så fall en ideologisk ståndpunkt, och då värnar man inte
            skattebetalarnas tillgångar eller pengar.
          </note>
          <note>
            När det gäller Metria, som denna debatt handlar om, finns det,
            som påpekats tidigare, en vilja att avyttra. Detta har inte ändrats.
            Men det måste då också finnas goda förutsättningar, så att man
            hanterar såväl verksamheten som svenska folkets tillgångar ansvarsfullt.
            Den skyldigheten har vi som ansvariga.
          </note>
          <note>
            Lars Beckman påpekar mycket riktigt att det här är en verksamhet
            som just nu har minusresultat och att detta huvudsakligen är föranlett
            av att en stor kund har dragit ned på efterfrågan på grund av
            minskade anslag. Den stora kunden är Naturvårdsverket. De lägre
            anslagen fick man i den budget som riksdagen tog beslut om i vintras
            och som Lars Beckman, övriga Moderaterna, Kristdemokraterna och
            Sverigedemokraterna röstade igenom i den här kammaren. Att Naturvårdsverket
            har mindre resurser på grund av den budgeten kommer naturligtvis
            också att påverka Metria som en stor leverantör. Man skulle kunna
            säga att det går en röd tråd – höll jag på att säga – en blå tråd
            direkt från Lars Beckmans och hans partis agerande till att den
            här verksamheten går något sämre.
          </note>
          <note>
            Jag har dock ändå goda förhoppningar om att bolagets styrelse
            och ledning försöker vända på detta. Skulle det uppstå en situation
            där det finns en seriös aktör som är beredd att bjuda på Metria
            ska vi naturligtvis hantera detta på det bästa och mest seriösa
            sättet. Som sagt är ägandet i Metria inte en fråga om ideologi,
            utan det handlar om att hantera skattebetalarnas tillgångar på
            bästa och mest seriösa sätt. Bolaget ska naturligtvis ha en seriös
            ägare och en långsiktigt bra utveckling.
          </note>
          <note type="speaker">
            Anf. 32 LARS BECKMAN (M):
          </note>
          <note>
            Fru talman! Det är självklart så att statens budget inte ska
            gå ut på att hålla statliga bolag under armarna. Låt mig vara
            tydlig på den punkten.
          </note>
          <note>
            Ja, för mig är detta en ideologisk fråga i den bemärkelsen att
            statens roll i en marknadsekonomi är att sätta upp och granska
            regelverket, inte att bedriva företagsamhet. Jag vet inte om näringsministern
            någonsin har träffat någon företagare som varit av annan uppfattning,
            någon som sagt: ”Vi välkomnar konkurrens från staten. Vi tycker
            att det är bra när staten konkurrerar med oss företag.” Jag har
            i alla fall inte gjort det. Men det är möjligt att näringsministern
            umgås i andra kretsar.
          </note>
          <note>
            På detta sätt blir det lättare att förstå statsrådets interpellationssvar.
            Jag läser innantill: ” Hur bolaget vid en försäljning skulle utvecklas
            hos en annan ägare är en hypotetisk fråga. ” Ja, så är det naturligtvis.
            Men man kan jämföra med andra konsultbolag under den fantastiska
            högkonjunktur som vi har haft. Metria har inte nått sina ekonomiska
            mål under flera år, men de privata bolagen på konsultmarknaden
            har gått väldigt bra. Det finns alltså jämförelseobjekt. Skulle
            Metria utvecklas bättre i en familj av konsultgrupper? Ja, sannolikt
            är det så. Det är också därför riksdagen gett detta bemyndigande
            till regeringen.
          </note>
          <note>
            Det gläder mig att näringsministern trots allt säger att regeringen
            vill sälja bolaget. Då är frågan naturligtvis vid vilken tidpunkt
            det ska ske. Om man säljer en statlig eller offentlig verksamhet
            ska det ske till marknadspris. Där är vi helt överens. Naturligtvis
            ska inte skattebetalarna ge en enda krona i subvention till den
            som köper någonting av det offentliga. Men det är också viktigt
            att man minskar affärsrisken.
          </note>
          <note>
            Gävle kommer enligt de styrande att minska sitt bostadsbyggande
            med 80 procent, och man kan misstänka att fler kommuner kommer
            att hamna i en liknande situation. Om vi går mot en lågkonjunktur
            kommer det naturligtvis att påverka ett bolag som Metria. Då skulle
            man minska affärsrisken för skattebetalarna om man sålde bolaget.
          </note>
          <note>
            Det kan ha varit så att det fanns en orealistisk prisbild när
            man gav ut prospekten för Metria – vad vet jag. Om jag har förstått
            det rätt var det ganska många som tog in prospektet på Metria
            när bolaget var ute till försäljning, men sedan drog man tillbaka
            försäljningen.
          </note>
          <note>
            Det gläder mig att vi är överens om att Metria skulle må bra
            av att säljas. Men jag tycker att det skulle vara bättre om regeringen
            hade en tydlig plan för det. Vi bevakar frågan, inte minst för
            Metrias anställdas skull, så att de kan komma in i en samhörighet
            där de kan jobba ännu bättre tillsammans med andra konsultbolag.
          </note>
          <note type="speaker">
            Anf. 33 Näringsminister IBRAHIM BAYLAN (S):
          </note>
          <note>
            Fru talman! Ja, det är en hypotetisk fråga, eftersom man just
            nu inte är inne i en process.
          </note>
          <note>
            Jag tror, till skillnad från Lars Beckman, inte att man kan göra
            särskilt bra affärer om man går ut och säger att allting säljs
            på rea. Det har vi sett ett stort antal exempel på. Det har gjorts
            många moderatledda försäljningar lokalt, regionalt och ibland
            också nationellt – till exempel av vårdcentraler och förskolor
            – som sedermera har visat sig vara rena rama förmögen ­ hetsöverföringarna
            från det gemensamma, från skattebetalarna, till enskilda näringsidkare.
            Jag tror att en av anledningarna till det är den här typen av
            blinda ideologier, som innebär att man alltid anser att det är
            bra på det ena eller andra sättet; det finns de som anser att
            det alltid är bra om det är offentligt, medan andra anser att
            det alltid är bra om det är privat. Jag har en mer pragmatisk
            hållning.
          </note>
          <note>
            Jag har flera gånger fått frågan: Har jag mött företagare som
            tycker att det är bra att denna typ av statliga bolag finns? Ja,
            jag har träffat väldigt många företagare som påpekar att det är
            bra att bolagen är gemensamt ägda och öppna för alla, framför
            allt när det gäller de bolag som finns inom infrastruktur som
            är grundläggande för samhället. Sedan är det precis som Lars Beckman
            säger. Är man i samma bransch är man naturligtvis inte lika övertygad
            om förträffligheten i detta. Det förstår jag också.
          </note>
          <note>
            När det gäller Metria handlar det inte om någon ideologi. Det
            gäller att göra det på ett praktiskt och bra sätt såväl för bolaget
            och dess utveckling som för skattebetalarna. Skulle vi hamna i
            ett sådant läge att vi har en sådan process kommer vi naturligtvis
            att genomföra den så seriöst och bra som det bara kan bli. Det
            gäller för de anställda, som Lars Beckman tar upp, men också för
            staten som aktieägare och därmed skattebetalarna. Där är vi tyvärr
            inte i dag. Skulle det ske kommer vi utifrån de regler och lagar
            som gäller att meddela detta på det sätt man gör.
          </note>
          <note type="speaker">
            Anf. 34 LARS BECKMAN (M):
          </note>
          <note>
            Fru talman! Jag noterar att näringsministern står i talarstolen
            och slåss mot väderkvarnar. Han får väl läsa protokollet så småningom.
          </note>
          <note>
            Jag talade om att vi är helt överens om att när en försäljning
            sker av en offentlig verksamhet ska det ske till marknadspris.
            Jag talade också om att ingen subvention ska ske till någon som
            köper en offentlig verksamhet. Det är vi helt överens om. Det
            vi inte är överens om är synen på företagsamhet. Jag noterar att
            näringsministern inte delar min uppfattning att staten inte ska
            konkurrera med privata företag. Där skiljer vi oss åt.
          </note>
          <note>
            Sedan blir det intressant att se. Vi kommer säkert att ha fler
            tillfällen att debattera Metria. Det gäller inte minst om vi går
            in i en lågkonjunktur. Om det är på det sättet att Metria går
            med stora förluster och orsakar staten kostnader i en lågkonjunktur
            finns det all anledning att fundera över varför regeringen inte
            avyttrade Metria i högkonjunkturen när det fanns betydan ­ de
            framtidsutsikter för bolaget. Vi får väl se hur utvecklingen blir.
          </note>
          <note>
            Jag välkomnar att näringsministern vill sälja Metria och följa
            riksdagens beslut. Jag hoppas att näringsministern aktivt vidtar
            åtgärder för att se till att Metria hamnar hos en trygg, stabil
            och säker ägare som ser till att bolaget kan utvecklas betydligt
            bättre än med staten som passiv ägare.
          </note>
          <note type="speaker">
            Anf. 35 Näringsminister IBRAHIM BAYLAN (S):
          </note>
          <note>
            Fru talman! Tack, Lars Beckman, för en bra diskussion. Jag tror
            att vi i grund och botten är överens när det gäller Metria. Sedan
            handlar det om de praktiska förutsättningarna.
          </note>
          <note>
            Jag har noterat vad Lars Beckman säger i talarstolen om försäljningar.
            Det gäller såväl den ideologiska hållningen att det alltid är
            rätt som att det ska göras seriöst och bra. Vad jag snarare tala
            r om är de faktiska exemplen på moderatledda försäljningar av
            offentlig verksamhet såväl lokalt och regionalt som nationellt.
          </note>
          <note>
            Där finns det ganska många exempel där det har varit viktigare
            att få det ut ur det gemensammas hägn än att det har gjorts på
            ett bra sätt. Det finns också medialt många rapporter om att det
            har skett rena rama förmögenhetsöverföringar på ett sätt som inte
            varit sjyst mot skattebetalarna. Om Lars Beckman inte vet vad
            jag pratar om kan jag gärna skicka dessa artiklar till honom så
            kan han få se detta. Det har handlat om förskolor, vårdcentraler
            och en del tidigare statliga verksamheter.
          </note>
          <note>
            När det gäller den här typen av verksamhet kan det noteras när
            det gäller såväl stora bolag som mindre bolag i statens hägn att
            de tidvis har gjort förluster. Ett av de mest kända fallen är
            Vattenfall och de många miljarder som behövde avskrivas inte minst
            efter Nuonaffären. Men om man tittar på den statliga bolagsportföljen
            i sin helhet delar den snarare i dag ut avsevärda miljarder till
            skattebetalarna och statskassan.
          </note>
          <note>
            Det innebär inte att vartenda bolag under alla omständigheter
            gör det. Men på det stora hela är det åt det hållet det går, och
            det är bra. De bolag som inte gör det jobbar vi med väldigt nära
            så att styrelse och operativ ledning kan vända på den utveckling
            som finns.
          </note>
          <note>
            Interpellationsdebatten var härmed avslutad.
          </note>
          <note>
            § 11 Svar på interpellation 2019/20:63 om Kinastrategin och stödet
            till demokratisk utveckling i Hongkong
          </note>
          <note type="speaker">
            Anf. 36 Utrikesminister ANN LINDE (S):
          </note>
          <note>
            Fru talman! Joar Forsell har frågat statsrådet Hans Dahlgren
            om denne står fast vid att den nu offentliga Kinastrategin räcker
            för att stödja en demokratisk utveckling i Hongkong eller om han
            avser att agera på något ytterligare sätt för att få EU att stödja
            demokratirörelsen i Hongkong. Interpellationen är överlämnad till
            mig.
          </note>
          <note>
            Min företrädare och jag har sedan augusti till riksdagen redogjort
            för regeringens hållning i svar på fyra frågor om utvecklingen
            i Hongkong.
          </note>
          <note>
            Regeringens skrivelse ( 2019/20:18 ) Arbetet i frågor som rör
            Kina slår fast att Sverige liksom övriga EU står bakom principen
            om ”ett land, två system”. Principen är grunden för att bevara
            Hongkongs självstyrande ställning med ett fristående politiskt
            och juridiskt system, i enlighet med Hongkongs grundlag. Respekten
            för Hongkongbornas mänskliga fri- och rättigheter i denna lag
            är av grundläggande betydelse. Hongkongs grundlag föreskriver
            målet att valen både till Hongkongs lagstiftande församling och
            av Hongkongs regeringschef framöver ska ske genom allmän rösträtt.
            Regeringen förutsätter att så kommer att ske.
          </note>
          <note>
            För regeringen är arbetet genom EU grundläggande när det gäller
            situationen i Hongkong. Regeringen har varit pådrivande för att
            EU tydligt ska uttrycka att Hongkongbornas grundläggande fri-
            och rättigheter måste respekteras. EU:s senaste uttalande den
            2 oktober 2019 innehåller detta tydliga budskap.
          </note>
          <note>
            Utrikesdepartementet har framfört regeringens syn på utvecklingen
            i Hongkong till den kinesiska ambassaden i Stockholm. Genom vårt
            generalkonsulat i Hongkong och ambassaden i Peking för vi en löpande
            dialog med berörda myndigheter . I Hongkong för vårt generalkonsulat
            en aktiv dialog med oppositionspolitiker och det civila samhället
            .
          </note>
          <note>
            Regeringen fortsätter att följa utvecklingen i Hongkong och kommer
            även framledes att stödja Hongkongs självstyrande ställning.
          </note>
          <note>
            Avslutningsvis vill jag framhålla att regeringen konsekvent och
            tydligt fortsätter att ta upp den allvarliga situationen för de
            mänskliga rättigheterna i Kina i våra kontakter med kinesiska
            myndighetsföreträdare och att vi verkar för en stark och gemensam
            EU-hållning. Detta framhålls också i regeringens skrivelse (2019/20:18)
            Arbetet i frågor som rör Kina .
          </note>
          <note type="speaker">
            Anf. 37 JOAR FORSSELL (L):
          </note>
          <note>
            Fru talman! Tack för svaret från statsrådet Ann Linde. Jag vill
            börja med att säga att det är en lite klurig interpellation att
            bena ut eftersom den har flera delar. Den första delen rör Hans
            Dahlgrens, statsrådet med ansvar för EU-frågor, agerande här i
            kammaren den 12 september.
          </note>
          <note>
            Då ställde jag en fråga till Hans Dahlgren om huruvida han i
            sitt arbete som EU-minister avsåg att agera i EU , helt enkelt.
            Jag antar att EU-ministern har ansvar för saker som händer i EU,
            i varje fall till viss del. Om han inte har ansvar för vissa saker
            förutsätter jag att han har koll på vad som händer i EU. Annars
            kanske EU-ministern bör söka ett annat jobb.
          </note>
          <note>
            Statsrådet Dahlgren svarade då att svar kommer att komma i Kinastrategin.
            Jag tror att han till och med uttryckte sig i termer av att ledamoten
            Forsell kan vara lugn, för det här kommer att lösa sig i och med
            Kinastrategin. Jag har nu läst strategin. Jag blir rätt provocerad
            när jag tänker tillbaka på det Hans Dahlgren sa den 12 september.
          </note>
          <note>
            När man läser Kinastrategin är det uppenbart att Hans Dahlgren
            antingen stod här i kammaren och ljög när vi i parlamentet använde
            det viktiga verktyget frågestund för att ställa regeringen till
            svars, för det finns inget svar i Kinastrategin på hur vi ska
            lösa situationen i Hongkong. Eller så var det så att Hans Dahlgren
            helt enkelt inte visste och bara hittade på. Då ska man väl säga
            att man inte känner till svaret och i så fall redan där hänvisa
            till utrikesministern, som man sedan har gjort i den här interpellationen.
          </note>
          <note>
            Jag är glad att regeringen i form av Ann Linde nu har behagat
            svara på frågan på ett lite mer utförligt sätt än vad Hans Dahlgren
            kanske kunde göra. Men det är provocerande med den närmast arrogans
            som man hanterar det viktiga verktyget frågestund som vi ledamöter
            i Sveriges riksdag har för att ställa viktiga frågor till regeringen
            i aktuella spörsmål på det sätt som Hans Dahlgren gör för att
            sedan inte komma hit för att kunna ställas till svars.
          </note>
          <note>
            Fru talman! Med det sagt är det fortsatt oroande hur situationen
            i Kina utvecklas.
          </note>
          <note>
            Jag måste säga att det svar som utrikesministern ger här i dag
            i kammaren är ganska svagt. Det är fyllt av saker som att vi kommer
            att respektera ett land och två system. Det är självklart; det
            är ju ett internationellt avtal. Sverige respekterar internationella
            avtal. Det är inte ett svar på frågan, för det är en självklarhet.
          </note>
          <note>
            Man säger att man ska ha dialoger med myndigheter och civilsamhälle.
            Det är väl också en självklarhet! Jag förutsätter att Utrikesdepartementet
            via våra konsulat och ambassader alltid har dialoger med myndigheter
            och civilsamhälle. Man säger att man ska följa utvecklingen. Det
            är väl bland annat därför man har ambassader – för att följa utvecklingen
            i olika länder. Det är också någonting som vi förutsätter när
            vi sitter här i riksdagen och jobbar och försöker följa regeringens
            arbete. Vi förutsätter att man följer utvecklingen i olika länder.
          </note>
          <note>
            Men det finns väldigt lite som beskriver den allvarliga situationen
            i Hongkong. Det finns väldigt lite riktigt skarp kritik mot diktaturen
            Kina och dess kraftigt ökande förtryck i Hongkong. Det finns väldigt
            lite om vilka effekter det kan ha på Taiwan i framtiden. Det finns
            väldigt lite om hur regeringen kommer att agera på EU-nivå för
            att se till att de länder där till exempel Kina får inflytande
            genom sitt Belt and Road-initiativ inte ska kunna stoppa fortsatt
            kraftfullt agerande från EU.
          </note>
          <note>
            Mina frågor går nu till utrikesministern: Kommer regeringen att
            fördöma Kinas agerande? Och kommer regeringen att ta ytterligare
            steg för att kunna få EU att agera kraftfullare?
          </note>
          <note type="speaker">
            Anf. 38 Utrikesminister ANN LINDE (S):
          </note>
          <note>
            Fru talman! Regeringens skrivelse Arbetet i frågor som rör Kina
            tar upp ett stort antal frågor. Regeringens avsikt är att skrivelsen
            ska kunna hålla över tid, och den kan därför inte gå in i alla
            frågor med hög detaljupplösning.
          </note>
          <note>
            Det grundläggande med hänsyn specifikt till Hongkong är att skrivelsen
            slår fast principen om ett land och två system och att den ska
            respekteras. Denna princip är ett sätt att uttrycka själva grunden
            för Hongkongs grundlag. Det innebär bland annat att Hongkongs
            invånare ska kunna åtnjuta respekt för de mänskliga rättigheterna.
            Bland dem finns yttrandefrihet och mötesfrihet. Att Sverige och
            EU tydligt har uttalat att vi står bakom principen innebär att
            vi kommer att fortsätta att värna respekten för Hongkongbornas
            fulla åtnjutande av mänskliga rättigheter.
          </note>
          <note>
            På ett övergripande plan vill jag också nämna att regeringen
            framhåller i skrivelsen att vi kommer att fortsätta att ta upp
            situationen för de mänskliga rättigheterna i Kina överlag. Detta
            omfattar förstås också Hongkong men även övriga delar av Kina.
          </note>
          <note type="speaker">
            Anf. 39 JOAR FORSSELL (L):
          </note>
          <note>
            Fru talman! Vi kan nu, efter att ha hört detta ytterligare svar
            från reger ­ ingen, konstatera att det är precis så. Och jag tycker
            att det är rimligt. Kina ­ strategin ska hålla över tid, och Kinastrategin
            ska vara långsiktig. Det är ett rimligt sätt att se på dokumentet
            om Kinastrategin.
          </note>
          <note>
            Det är bara det att när Hans Dahlgren den 12 september sa att
            Kinastrategin skulle lösa den akuta situationen i Hongkong var
            det uppenbarligen en lögn. Kinastrategin är ett dokument som är
            tänkt att lägga ut en långsiktig strategi för Sveriges relationer
            med Kina. Det är bra; det är klart att vi ska ha en sådan strategi.
            Men det svarar inte på frågan om vad vi kan göra här och nu för
            att stödja demokratin i Hongkong.
          </note>
          <note>
            Jag och Liberalerna har lagt fram flera förslag. Vi tycker till
            exempel att regeringen kraftfullt och tydligt måste fördöma Kina
            och Kinas agerande. Det som Kina gör just nu i Hongkong mot demokratiaktivisterna
            där handlar inte bara om att kränka mänskliga rättigheter i Hongkong;
            det är också en testbädd för vad man kan göra mot Taiwan.
          </note>
          <note>
            Det finns ett internationellt erkänt sätt att mäta frihet från
            Freedom House där Kina på en skala från 0 till 100 når nivån 11.
            Hongkong når nivån 59 och Taiwan nivån 93 – alltså 93 på en 100-gradig
            skala! Det vi ser nu i Hongkong är Kinas sätt att med små steg
            i taget provocera fram saker som hela tiden flyttar fram positionerna
            när det gäller att kränka mänskliga rättigheter.
          </note>
          <note>
            Vi måste få ett kraftfullt fördömande från regeringen. Det behövs
            också ett arbete på europeisk nivå för att ta bort vetot från
            enskilda europeiska länder mot en kraftfull utrikespolitik från
            EU. Och varför det? Jo, därför att Kina även har strategier för
            att påverka europeiska länder.
          </note>
          <note>
            Fru talman! Vi vet att Kina genom sitt Belt and Road-initiativ
            bland annat tar länder i EU som gisslan och ser till att de blockerar
            kraftfullt agerande i den gemensamma utrikespolitiken gentemot
            Kina.
          </note>
          <note>
            Det är klart att vi behöver en långsiktig strategi, men här och
            nu behöver vi se till att stödja demokratiaktivisterna i Hongkong,
            fördöma Kina och Kinas agerande och tydligt markera att vi inte
            kommer att gå med på det här. Om vi inte gör det här och nu kommer
            inte Hongkong i framtiden att nå upp till sina 59 poäng på den
            skala som mäter frihet och demokrati. Då kommer Kinas förtryck
            av Hongkong att öka. Och vi kommer på andra sidan sundet att se
            hur demokratin och friheten i Taiwan skärs ned mer och mer av
            ett alltmer auktoritärt och farligt Kina.
          </note>
          <note>
            Jag blir återigen orolig när jag tänker tillbaka på den 12 september
            och det Hans Dahlgren sa om att situationen i Hongkong kommer
            att lösa sig i och med Kinastrategin.
          </note>
          <note>
            Fru talman! Jag har inte blivit mindre orolig av att höra utrikesministern
            här i dag när hon har sagt att Kinastrategin ska vara ett långsiktigt
            dokument. Det tycker jag är bra, men det betyder också att när
            jag ställde frågan till Hans Dahlgren var svaret jag fick antingen
            mumbojumbo och ett sätt att försöka komma undan att svara på frågan
            eller en ren lögn. Det är bra att dokumentet är långsiktigt, men
            det svarar inte på frågan om vad vi ska göra här och nu.
          </note>
          <note type="speaker">
            Anf. 40 ANDRE VICE TALMANNEN:
          </note>
          <note>
            Jag vill påminna interpellanten om att statsrådet Dahlgren inte
            är närvarande och deltar i debatten.
          </note>
          <note type="speaker">
            Anf. 41 Utrikesminister ANN LINDE (S):
          </note>
          <note>
            Fru talman! Jag är väl medveten om den upptrappning av oroligheterna
            i Hongkong som inleddes på söndagseftermiddagen och har fortsatt
            både i går och i dag.
          </note>
          <note>
            I går greps omkring 280 personer, och i dag har det varit våldsamma
            sammandrabbningar. Det har varit bilbränder och barrikader. Stora
            delar av lokaltrafiken har legat nere, och flera skolor och universitet
            har stängt. UD och vårt generalkonsulat bevakar utvecklingen noga.
          </note>
          <note>
            Som jag har sagt är arbetet genom EU grundläggande för regeringen
            när det gäller situationen i Hongkong. EU var tidigt engagerat
            i frågan om Hongkong. Protesterna där tog sin början i kritik
            mot det uppmärksammade lagförslaget om utlämning av brottsmisstänkta
            – ett förslag som Hongkongs regering nu har tagit tillbaka. Medan
            förslaget ännu låg på bordet hade EU-ländernas kontor i Hongkong
            redan den 24 maj ett möte med Hongkongs regeringschef Carrie Lam
            för att framföra EU:s syn på att den föreslagna lagen måste vara
            i linje med Hongkongs grundlag.
          </note>
          <note>
            EU har därefter uttalat sig flera gånger om utvecklingen, och
            då genomgående även om mandat för återhållsamhet och dialog. Respekten
            för de mänskliga rättigheterna och rättsstatens principer har
            varit en röd tråd i EU:s hållning från första början också i EU:s
            offentliga uttalanden.
          </note>
          <note>
            Regeringen verkar för att EU ska fortsätta att inta denna mycket
            tydliga linje både i möten med berörda parter och offentligt.
            Federica Mogherin i, EU:s höga representant för utrikesfrågor
            och säkerhetspolitik, besökte Peking senast den 23–24 oktober.
            I sitt möte med Kinas utrikesminister tog hon upp Hongkong, vilket
            vi förstås välkomnar från regeringens sida.
          </note>
          <note type="speaker">
            Anf. 42 JOAR FORSSELL (L):
          </note>
          <note>
            Fru talman! Om jag hade velat få en historiebeskrivning över
            den senaste tidens utveckling i Hongkong hade jag kunnat läsa
            om det i en dagstidning.
          </note>
          <note>
            Fru talman! Det som statsrådet här redogör för är bara sådant
            som re ­ dan är känt. Jag vet vad som händer i Hongkong; det är
            därför jag är upp ­ rörd. Jag vet vad som pågår på gatorna i Hongkong.
            Jag besökte själv Hongkong tidigare i år och pratade med demokratiaktivister
            och opposi ­ tionspolitiker, och jag känner mycket väl till vad
            som händer där.
          </note>
          <note>
            Problemet, fru talman, och skälet från början till att jag skrev
            interpel ­ lationen är och förblir regeringens agerande. Nu är
            det uppenbart att reger ­ ingen känner till vad som pågår, och
            det verkar som att regeringen inte vill agera kraftfullt. Man
            säger självklarheter som att vi ska värna ”ett land, två system”.
            Ja, det är ju ett internationellt avtal. Vilka andra internationella
            avtal tänker regeringen att vi inte ska följa? Det är väl självklart
            att vi följer internationella avtal i det här landet. Men man
            har fortfarande inte svarat på vad vi ska göra här och nu för
            att stödja demokratiaktivisterna i Hong ­ kong och för att se
            till att Kina upphör med sin aggressiva, antidemokratis ­ ka offensiv
            mot sitt närområde.
          </note>
          <note>
            Jag vill avsluta den här interpellationsdebatten med att tydligt
            ställa frågan till utrikesministern om regeringen fördömer Kina
            och Kinas agerande i Hongkong.
          </note>
          <note type="speaker">
            Anf. 43 Utrikesminister ANN LINDE (S):
          </note>
          <note>
            Fru talman! Till stöd för EU:s politik verkar vi också från svenskt
            håll. Som jag har sagt för vårt generalkonsulat i Hongkong en
            aktiv dialog med oppositionspolitiker och med det civila samhället.
            Detta är viktigt för att stärka vår egen uppfattning om utvecklingen
            och kan förhoppningsvis också bidra på ett övergripande plan till
            att värna dialogen som ansats att lösa den nuvarande situationen.
          </note>
          <note>
            I min tidigare egenskap som EU- och handelsminister träffade
            jag själv företrädare för Hongkongs civilsamhälle, både i Hongkong
            och här i Stockholm. Jag hoppas att jag får möjlighet att göra
            det också i egenskap av utrikesminister.
          </note>
          <note>
            För övrigt vill jag tacka Joar Forssell för möjligheten att diskutera
            den viktiga frågan om utvecklingen i Hongkong.
          </note>
          <note>
            Interpellationsdebatten var härmed avslutad.
          </note>
          <note type="speaker">
            Anf. 44 FÖRSTE VICE TALMANNEN:
          </note>
          <note>
            Som ni säkert vet accepterar vi inte yttringar från åskådarläktaren.
          </note>
          <note>
            § 12 Svar på interpellation 2019/20:87 om en undersökningskommission
            för fallet Dawit Isaak
          </note>
          <note type="speaker">
            Anf. 45 Utrikesminister ANN LINDE (S):
          </note>
          <note>
            Fru talman! Désirée Pethrus har frågat mig hur jag ser på möjligheten
            att tillsätta en undersökningskommission för fallet Dawit Isaak
            och hur regeringen avser att verka inom EU för att få Dawit Isaak
            frisläppt.
          </note>
          <note>
            Låt mig först och främst betona att regeringen är starkt engagerad
            i Dawit Isaaks fall , och målet är att han ska släppas fri. Det
            är mycket allvarligt att Dawit Isaak fortfarande är frihetsberövad
            efter 18 år, vilket Eritrea bär ansvaret för. Regeringen arbetar
            aktivt och målmedvetet – och ser löpande över alla möjliga vägar
            framåt – för att Dawit Isaak ska släppas fri. Utrikesdepartementet
            står också i nära kontakt med familjen och med Dawit Isaaks stödgrupp.
          </note>
          <note>
            Regeringen för en aktiv och bred dialog med företrädare för Eritrea
            på olika nivåer. Vi ser positivt på försoningen mellan Etiopien
            och Eritrea och stöder helhjärtat den processen. Det är vår förhoppning
            att alla möjligheter med en löst konflikt ska tillvaratas. Vi
            konstaterar samtidigt att inga tydliga förändringar ännu märks
            i Eritrea.
          </note>
          <note>
            När det gäller Désirée Pethrus fråga om en undersökningskommission
            med syfte att dra lärdomar av andra fall där svenskar frihetsberövats
            utomlands kan jag försäkra henne att vi vänder på alla stenar
            för att Dawit Isaak ska släppas fri. Olika metoder och arbetsprocesser
            prövas och utvärderas kontinuerligt. Det är naturligtvis viktigt
            att erfarenheter från tidigare arbete tillvaratas , och det görs
            också regelmässigt till exempel när det gäller arbetsmetoder,
            rutiner och processer. Tjänstepersoners erfarenheter och särskilda
            kunskaper ska tas till vara. Regeringens bedömning är därmed att
            det inte är påkallat att tillsätta en särskild undersökningskommission
            med syfte att dra lärdomar av andra fall.
          </note>
          <note>
            En huvudprioritet för Sveriges och EU:s relation med Eritrea
            är att stärka och främja mänskliga rättigheter samt främja säkerhet
            i landet och i regionen, bland annat genom ökad regional integration.
            Ökad handel och ökade investeringar mellan Eritrea och Etiopien
            och de andra länderna i regionen skapar försörjningsmöjligheter
            och bidrar till stabilitet och stärkt fred mellan Eritrea och
            Etiopien. EU:s utvecklingssamarbete med Eritrea tar särskilt fasta
            på detta bland annat genom finansiering av projekt för att förbättra
            vägarna till de eritreanska hamnarna. Samtidigt är Sveriges och
            EU:s utgångspunkter vad gäller mänskliga rättigheter i Eritrea
            ett mycket tydligt fokus i dialogen med landets regering.
          </note>
          <note type="speaker">
            Anf. 46 DÉSIRÉE PETHRUS (KD):
          </note>
          <note>
            Fru talman! Jag vill tacka utrikesministern för svaret, men jag
            är förstås besviken över att regeringen och utrikesministern inte
            anser att det är dags för en undersökningskommission i fallet
            Dawit Isaak, något som jag anser är ytterst angeläget.
          </note>
          <note>
            I svaret på interpellationen menar regeringen att huvudprioritet
            för Sveriges och EU:s relation till Eritrea är att stärka och
            främja mänskliga rättigheter och säkerhet i landet, men även handel
            och investeringar verkar ligga högt på regeringens dagordning.
            Sedan menar regeringen att det är bra med EU-satsningar på vägar
            och infrastruktur i landet. Jag kan dock inte se att dessa satsningar
            på Eritrea har medfört att man förbättrat situa ­ tionen för mänskliga
            rättigheter i Eritrea. Eller kan utrikesministern här i dag påvisa
            några sådana förbättringar?
          </note>
          <note>
            Det är nu alltså 18 år sedan den svensk-eritreanske författaren
            och journalisten Dawit Isaak greps i Eritrea. Han är den svensk
            som har suttit fängslad längst tid i utlandet, utan åtal eller
            dom. Regeringens tysta diplomati fungerar uppenbarligen inte,
            och därför behövs den här undersökningskommissionen för att se
            vad man måste göra annorlunda.
          </note>
          <note>
            När Dawit greps 2001 hade han publicerat olika artiklar om politikers
            krav på fria val och att anta en konstitution. Kritiken riktade
            sig mot president Afewerki – men han sitter fortfarande vid makten.
          </note>
          <note>
            Dawit har sedan gripandet aldrig ställts inför rätta. Han har
            inte formellt anklagats för något brott. Den eritreanska regeringen
            har inte låtit honom träffa vare sig familj, advokat eller svenska
            diplomater under sin tid som frihetsberövad.
          </note>
          <note>
            Han släpptes ju plötsligt 2005, men efter bara några dagar greps
            han igen vid ett läkarbesök. Därefter finns ingen kontakt med
            Dawit. År 2014 meddelade Eritreas Stockholmsambassad att Dawit
            var vid liv, men sedan har vi ingen mer information.
          </note>
          <note>
            Fru talman! Jag menar att den svenska regeringen måste kunna
            göra mer för att trycka på den eritreanska regimen i syfte att
            få Dawit frisläppt. Sverige har haft flera fall av svenskar som
            gripits av regimer eller tillfånga ­ tagits av terrorgrupper,
            exempelvis Martin Schibbye och Johan Persson, som fängslades i
            Etiopien 2011 och frigavs 2012, men också Johan Gus ­ tafsson,
            som tillfångatogs av al-Qaidas nordafrikanska gren Aqim i Mali
            2011 och släpptes 2017.
          </note>
          <note>
            Jag menar att det är viktigt att dra erfarenheter av det arbete
            som har lagts ned på de här fallen. En undersökningskommission
            skulle vara ett sätt att få veta vilka insatser som skulle kunna
            vara mest verksamma.
          </note>
          <note>
            Under perioden 2016–2020 kommer Eritrea att ha mottagit 200 miljoner
            euro i bistånd från EU. EU satsar nu på ett starkare partnerskap
            med Afrika, och flera miljarder har redan avsatts i olika fonder.
            Handel och bistånd ska, menar man, främja mänskliga rättigheter
            och demokrati.
          </note>
          <note>
            Sveriges regering bör nu vara en tydlig röst i EU så att det
            långsiktiga bistånd som nu ska tas i den långsiktiga EU-budgeten
            verkligen främjar demokrati. Anser utrikesministern att strategin
            om stöd till Eritrea har förbättrat situationen för mänskliga
            rättigheter i Eritrea så att Dawit Isaak snart är fri?
          </note>
          <note type="speaker">
            Anf. 47 Utrikesminister ANN LINDE (S):
          </note>
          <note>
            Fru talman! Jag vill återigen framhålla att regeringen gör allt
            den kan för Dawit Isaak. Han har varit fängslad i över 18 år.
            Hans öde har fortsatt mycket hög prioritet för regeringen, och
            stora ansträngningar görs för att få honom frisläppt så att han
            kan återförenas med sin familj i Sverige. Jag har personligen
            tagit upp hans öde med Eritreas utrikesminister. Samtidigt tvingas
            jag konstatera att Eritrea inte alls har gått oss till mötes.
            Våra ansträngningar kommer emellertid att fortsätta med oförminskad
            styrka till den dag Dawit Isaak är fri.
          </note>
          <note>
            Désirée Pethrus tar upp andra fall där svenskar frihetsberövats
            utomlands och konstaterar att det är viktigt att dra slutsatser
            av tidigare arbete. Jag håller naturligtvis med om det, men det
            görs regelmässigt. Naturligtvis är det viktigt att erfarenheter
            från tidigare arbete tillvaratas. Det gör vi ock ­ så när det
            gäller arbetsmetoder, rutiner och processer, och våra tjänstepersoners
            särskilda kunskaper tas till vara.
          </note>
          <note>
            Även om varje fall är unikt måste man hantera det utifrån den
            rådande kontexten och respektive falls individuella förutsättningar.
            Det är angeläget att använda lärdomar och erfarenheter från tidigare
            fall, bland annat dem som Désirée Pethrus nämnde. Mot bakgrund
            av detta är det regeringens uppfattning att det inte är påkallat
            att inrätta en särskild undersökningskommission för detta ändamål.
          </note>
          <note>
            Regeringens arbete med att få Dawit Isaak fri pågår kontinuerligt.
            Lö ­ pande görs en prövning om den valda strategin är den mest
            gynnsamma. Utrikesdepartementet och berörda utlandsmyndigheter
            i regionen och på andra platser är involverade i det arbetet,
            och personalresurserna är omfat ­ tande. Vi lägger ned mycket
            tid och omfattande resurser på att nå en lös ­ ning. De diplomatiska
            kontakterna, som består av samtal, möten och rela ­ tioner, bygger
            ofta på stark förtrolighet. Det ligger i sakens natur att man
            inte alltid kan eller bör föra dessa samtal i offentligheten,
            men det betyder inte att regeringen inte gör allt den kan för
            att få Dawit Isaak fri utan tvärt ­ om.
          </note>
          <note>
            Vi håller också närkontakt med Dawit Isaaks familj och stödföreningen
            Free Dawit för att hålla dem informerade om vad som görs och för
            att kunna ta till vara de förslag och idéer som kommer. Vid varje
            givet tillfälle ser vi naturligtvis till att bedöma vad som är
            bäst för att få Dawit Isaak fri, och sedan arbetar vi utifrån
            det.
          </note>
          <note>
            Désirée Pethrus frågar om vi ska avbryta allt samarbete med Eritreas
            regering. Jag skulle vilja säga att en huvudprioritet för Sveriges
            relationer med Eritrea är att i dialog stärka och främja de mänskliga
            rättigheterna och säkerheten i landet. Det är särskilt angeläget
            nu, mot bakgrund av fredsprocessen. Utan sådana här kontaktytor
            begränsas avsevärt våra möjligheter till dialog, så vi tror inte
            på att avbryta dialogen eller utvecklingssamarbetet.
          </note>
          <note type="speaker">
            Anf. 48 DÉSIRÉE PETHRUS (KD):
          </note>
          <note>
            Fru talman! Förslaget om en undersökningskommission har bland
            andra Dawit Isaaks journalistkollegor här i Sverige varit med
            och tagit fram. Reportrar utan gränser och andra tycker att detta
            är den väg som vi måste gå för att komma framåt.
          </note>
          <note>
            Utrikesministern säger att hon är starkt engagerad i Dawit Isaaks
            fall för att få honom fri och att man för en aktiv och bred dialog
            med före ­ trädare för Eritrea på olika nivåer. Samtidigt kan
            vi tyvärr konstatera att en väldigt liten andel av det svenska
            biståndet går till att främja mänskliga rättigheter.
          </note>
          <note>
            Eritreanska människorättsaktivister har lyft upp att EU nu måste
            ställa högre krav, det som vi brukar kalla konditionalitet, i
            biståndet. I EU-avta ­ let med Eritrea saknas, menar jag, skarpa
            formuleringar om mänskliga rät ­ tig ­ heter. Den största delen
            av stödet går till regimen, vilket ju är helt oacceptabelt, och
            det utan att någonting förändras. More for more, alltså att man
            får mer för att man faktiskt gör förändringar, verkar inte gälla
            i fallet Eritrea. På så sätt håller Sverige och EU en regim under
            armarna som förtrycker sitt eget folk.
          </note>
          <note>
            Det har också framkommit uppgifter om att EU-stödet har finansierat
            tvångsarbete. FN har kallat tvångsarbetet i landet för slaveri
            och brott mot mänskligheten. Är det rimligt att vi fortsätter
            med alla dessa stödprojekt i Eritrea samtidigt som vi inte ser
            några resultat i fråga om förbättrade mänskliga rättigheter?
          </note>
          <note>
            Vi ser heller inga resultat i fallet Dawit Isaak. Vi får inte
            ens höra eller träffa honom. Diplomater får inte ens besöka honom.
            Man kan säga myck ­ et om de tidigare fallen i Etiopien, men där
            fick man åtminstone träffa dem som satt i fängelse.
          </note>
          <note>
            I FN:s säkerhetsråd verkade dessutom Sverige för att sanktionerna
            mot Eritrea skulle hävas. Vilket resultat har det gett, utrikesministern?
            Det synes inte ha hjälpt vare sig situationen för mänskliga rättigheter
            i landet eller för att få Dawit fri.
          </note>
          <note>
            Fru talman! Jag tycker inte att jag har fått svar på min fråga
            om hur utrikesministern via EU ska få Dawit Isaak fri.
          </note>
          <note>
            EU-parlamentet har i en resolution kritiserat EU:s biståndsprogram
            till Eritrea. Man menar att EU är för passivt i fråga om mänskliga
            rättigheter. FN:s oberoende rapportör för Eritrea, Daniela Kravetz,
            får inte ens resa in i landet. Samtidigt finansierar EU stora
            infrastrukturprojekt. Det är ju inte acceptabelt.
          </note>
          <note>
            Vag gör egentligen regeringen för att trycka på för att EU ska
            ändra sin inriktning och ställa krav vid skrivningar för att sätta
            tydliga krav på mänskliga rättigheter på agendan? På så sätt kan
            vi framöver förhoppningsvis se Dawit Isaak fri.
          </note>
          <note>
            Jag tycker att det är märkligt att man lyfter fram flera olika
            saker som man jobbar med – att förbättra vägar till eritreanska
            hamnar och så vidare – samtidigt som vi inte kan se ett enda uns
            av förändring när det gäller situationen för Dawit Isaak.
          </note>
          <note>
            Min fråga till utrikesministern kvarstår: Är det rimligt att
            vi har all denna finansiering i det svenska biståndet men också
            i EU:s bistånd samtidigt som vi inte ser några förbättringar när
            det gäller mänskliga rättigheter?
          </note>
          <note type="speaker">
            Anf. 49 Utrikesminister ANN LINDE (S):
          </note>
          <note>
            Fru talman! Svaret på den frågan är ja, det är mycket rimligt
            att fortsätta ha detta bistånd. Det handlar framför allt om att
            stödja fredsprocessen mellan Etiopien och Eritrea. Då är det viktigt
            att det blir konkreta resultat för människor så att de ser att
            det ger någonting och kan försörja sig.
          </note>
          <note>
            Vägarna som Désirée Pethrus tar upp är för att man ska kunna
            underlätta handel och investeringar mellan Etiopien och Eritrea
            så att man kan skapa jobb i båda länderna. Att inte göra detta
            skulle inte underlätta att få Dawit Isaak fri.
          </note>
          <note>
            Frågan är hur mycket EU ska ge till Eritrea för detta. Nu är
            budgeten 20 miljoner euro. Den genomförs av den eritreanska regeringen
            med stöd av FN:s organ för projekttjänster. Pengarna går till
            material och upphandling av vägmaskiner. Arbetskraftskostnaderna
            står den eritreanska reger ­ ingen för. I FN:s uppgifter ingår
            det att ansvara för och följa upp att arbetare får lön och att
            arbetsförhållandena är i enlighet med den lokala lagstiftningen.
            Detta följer EU upp med Eritrea i den politiska dialogen.
          </note>
          <note>
            Frågan om man har använt slavarbete, som Désirée Pethrus också
            nämnde, gäller dem som anställs för att bygga vägarna. Det avgörs
            av den eritreanska regeringen, och det kan inte uteslutas att
            personer i nationaltjänsten kommer att arbeta i projekten. Det
            finns lagstadgade minimilöner för dessa personer. De är låga med
            svenska mått mätt men inte i regional kontext. I och med fredsprocessen
            mellan Eritrea och Etiopien skapas bätt ­ re förutsättningar för
            att nationaltjänsten på sikt ska kunna fasas ut, och då är det
            viktigt att det finns jobb för dem som lämnar nationaltjänsten.
          </note>
          <note>
            Désirée Pethrus frågade också om vi verkar för att sanktionerna
            mot Eritrea ska hävas. Faktum är att ett enigt säkerhetsråd den
            14 november 2018 beslöt att lyfta sanktionerna mot Eritrea. Sverige
            stödde det beslutet med anledning av att det som sanktionerna
            infördes för inte längre kvarstod. En av grunderna till att de
            infördes handlade om Eritreas stöd till terrororganisationen al-Shabab
            i Somalia. Det hade inte kunnat beläggas på fem år av FN:s övervakningsgrupp
            avseende sanktionerna att det fanns skäl att ha kvar dem.
          </note>
          <note>
            Ett antal tidigare väpnade grupper på Afrikas horn har nu lagt
            ned sina vapen. I förlängningen hoppas Sverige att lyftandet av
            sanktionerna kan bidra till en fortsatt positiv utveckling med
            mer samarbete, handel, utveck ­ ling och reformer i länderna på
            Afrikas horn.
          </note>
          <note>
            Man kan fråga sig, som Désirée Pethrus gör, varför sanktionerna
            lyfts när Eritrea fortfarande har många politiska fångar, till
            exempel Dawit Isaak . Sanktionerna infördes inte på grund av Eritreas
            interna situation utan av anledningar kopplade till Somalia och
            al-Shabab och andra väpnade grupper samt efterspelet till 2008
            års konflikt med Djibouti.
          </note>
          <note>
            Eritrea uppvisar fortfarande stora brister när det gäller mänskliga
            rättigheter. Dessa hanteras på flera olika sätt, till exempel
            i FN:s råd för mänskliga rättigheter och genom FN:s specialrapportör
            för Eritrea. Sverige för också på olika sätt en direkt dialog
            med Eritrea om dessa frågor.
          </note>
          <note type="speaker">
            Anf. 50 DÉSIRÉE PETHRUS (KD):
          </note>
          <note>
            Fru talman! Jag är lite förvånad över att utrikesministern ändå
            inte säger att biståndet mycket väl kan användas för att ställa
            krav på mänskliga rättigheter. Jag tycker inte att jag hör utrikesministern
            nämna detta, och det är tragiskt.
          </note>
          <note>
            I princip alla som flyr från Eritrea får, tror jag, uppehållstillstånd
            i Sverige eftersom Eritrea är en hårdför diktatur där politiska
            motståndare torteras och fängslas. Regimen utövar systematiskt
            förtryck och förföljelse av oliktänkande. Fredsprocessen mellan
            Etiopien och Eritrea verkar inte ha satt särskilt stort avtryck
            när det gäller mänskliga rättigheter i Eritrea. Därför måste Sverige,
            men också EU och FN, trycka på för att framföra kritik och utöva
            motstånd mot Eritrea och inte bara betala ut biståndsmedel utan
            att ställa krav.
          </note>
          <note>
            Sverige kan göra mer för att lyfta fallet Dawit Isaak i EU och
            FN. En undersökningskommission vore att ta ett helhetsgrepp. Kanske
            kunde man blanda in andra personer än de som just nu är involverade.
            Jag tycker inte att regeringen har visat att man har vänt på alla
            stenar. Det är svårt att veta exakt vad UD gör, men det vi kan
            se och granska är biståndet. Där skulle jag önska mer av regeringen.
          </note>
          <note>
            Avslutningsvis noterar jag att vi under forna Alliansens tid
            hade Dawit Isaak med i varje utrikesdeklaration. Tyvärr finns
            han inte med i den röd ­ gröna regeringens deklaration. Det hade
            behövts för att verkligen markera att detta fall är viktigt.
          </note>
          <note type="speaker">
            Anf. 51 Utrikesminister ANN LINDE (S):
          </note>
          <note>
            Fru talman! Den säkerhetspolitiska situationen på Afrikas horn
            har förbättrats väsentligt på senare tid. De tidigare fienderna
            Eritrea och Etiopien har slutit fred med varandra, och relationerna
            mellan andra länder i regio ­ nen har också förbättrats.
          </note>
          <note>
            Regeringen är mån om att stödja denna utveckling på de sätt som
            är möjliga. Det är viktigt med tanke på regionens nästan 200 miljoner
            invånare, för fattigdomsbekämpningen och för diasporan i Sverige
            och Europa och på andra platser samt för säkra frihandelsvägar
            genom Röda havet.
          </note>
          <note>
            Vi ser mycket positivt på försoningen mellan Etiopien och Eritrea
            och stöder helhjärtat denna process. Det är fortfarande, trots
            att det har gått mer än ett år sedan fredsavtalen, vår förhoppning
            att alla möjligheter med en löst konflikt ska tillvaratas. Regeringen
            för en aktiv och bred dialog med företrädare för Eritrea på olika
            nivåer. Vår uppfattning är att det är fortsatt viktigt att engagera
            Eritrea i denna dialog, särskilt i ljuset av fredsavtalen med
            Etiopien.
          </note>
          <note>
            Avslutningsvis fortsätter regeringen oförtrutet sitt arbete med
            att få Dawit Isaak fri. Om detta ska det inte råda något som helst
            tvivel. Vårt arbete kommer inte att avslutas förrän den dag Dawit
            Isaak får återförenas med sin familj.
          </note>
          <note>
            Interpellationsdebatten var härmed avslutad.
          </note>
          <note>
            § 13 Svar på interpellation 2019/20:99 om dödsfall på jobbet
          </note>
          <note type="speaker">
            Anf. 52 Arbetsmarknadsminister EVA NORDMARK (S):
          </note>
          <note>
            Fru talman! Saila Quicklund har frågat mig vad jag avser att
            göra för att förhindra utvecklingen med det ökande antalet dödsfall
            på arbetsplatserna.
          </note>
          <note>
            Ingen ska behöva dö till följd av sitt arbete. Varje dödsolycka
            är en tragedi för de inblandade och oacceptabel för ett modernt
            arbetsliv.
          </note>
          <note>
            Regeringen beslutade i januari 2016 om en arbetsmiljöstrategi
            för 2016 – 2020. Ett av de tre prioriterade områdena i arbetsmiljöstrategin
            är nollvision mot dödsolyckor och förebyggande av arbetsolyckor.
            Arbets ­ miljöverket fick flera uppdrag inom ramen för detta område.
            Samtliga är återrapporterade .
          </note>
          <note>
            Mellan 2015 och 2018 ökade regeringen Arbetsmiljöverkets anslag
            med ca 110 miljoner kronor för att myndigheten skulle kunna anställa
            fler inspektörer och öka närvaron på arbetsplatserna. Anslagsökningen
            har lett till att Arbetsmiljöverket har anställt drygt 150 nya
            inspektörer, och antalet inspektioner har ökat. Särskilda inspektionsinsatser
            har under de senaste åren gjorts inom bygg- och anläggningsbranschen,
            tillverkningsindustrin, transportbranschen och bemanningsbranschen.
          </note>
          <note>
            I juni 2019 uppdrog regeringen åt Arbetsmiljöverket att göra
            en analys av dödsolyckor i arbetslivet samt dra slutsatser och
            överväga lämpliga åtgärder. Jag ser fram emot att ta del av Arbetsmiljöverkets
            analys.
          </note>
          <note>
            Regeringen föreslå r i budgetpropositionen för 2020 att Arbetsmiljöverkets
            förvaltningsanslag ökas med 5 miljoner kronor så att fler inspektioner
            kan göras för att förebygga fusk, regelöverträdelser och brottslighet
            i arbetslivet. En förstärkning av Arbetsmiljöverkets inspektionsverksamhet
            bidrar också till att förebygga dödsolyckor i arbetslivet.
          </note>
          <note>
            Var och en behöver ta sitt ansvar i det systematiska arbetsmiljöarbetet
            på varje enskild arbetsplats. Genom att målmedvetet arbeta förebyggande
            mot arbetsolyckor minskar vi också risken för dödsolyckor. Arbetsgivarna
            har det yttersta ansvaret för arbetsmiljön.
          </note>
          <note>
            När den nuvarande arbetsmiljöstrategin löpt ut avser regeringen
            att ta fram en ny strategi. En nollvision mot dödsolyckor är ett
            av de tre prioriterade områdena i den nuvarande strategin, men
            arbetet för att motverka dödsolyckor måste ta större plats. Inget
            annat än en nollvision kan gälla för dödsfall i arbetet.
          </note>
          <note>
            Att förhindra dödsolyckor är en viktig prioritering för regeringen.
            Konkreta insatser är nödvändiga för att förebygga arbetsolyckor
            som leder till skada eller död.
          </note>
          <note type="speaker">
            Anf. 53 SAILA QUICKLUND (M):
          </note>
          <note>
            Fru talman! Tack, arbetsmarknadsministern, för svaret! Vi debatterar
            i dag dödsolyckor på arbetsplatserna, och jag vill inleda med
            att verkligen beklaga de dödsfall som skett på arbetsplatserna
            i vårt land. Dessa dagar gick en förälder, son, dotter eller vän
            till jobbet men kom aldrig tillbaka igen. Varje dödsolycka är
            en för mycket – där är ministern och jag helt överens.
          </note>
          <note>
            Orsaken till min interpellation är alltså att antalet dödsolyckor
            på ar ­ betsplatserna inte minskar. I januari månad i år hade
            vi det högsta antalet på tio år: 9 dödsfall på arbetsplatserna.
            Under 2018 var det hela 58 perso ­ ner som förolyckades på våra
            arbetsplatser. På fyra år har 170 personer dött på arbetsplatser.
            Dödsfallen ökar alltså för fjärde året i rad. Utveck ­ lingen
            går i helt motsatt riktning i förhållande till regeringens intentioner
            om en minskning av dödsolyckorna.
          </note>
          <note>
            Vi har debatterat detta flera gånger, senast för bara någon vecka
            sedan, men jag tycker att frågan är så viktig att jag vill väcka
            den här igen. Det finns många lovvärda formuleringar från regeringen,
            men jag tycker att det i många stycken saknas substans, strategier
            och så vidare för att det ska bli konstruktivt och bra – därav
            denna debatt.
          </note>
          <note>
            Jag skulle också vilja kommentera vissa delar av ministerns svar.
            Arbetsmarknadsministern nämner arbetsmiljöstrategin och nollvisionen,
            som infördes 2016. Regeringen har alltså jobbat med denna fråga
            i nästan fem år, och det måste ändå ses som ett misslyckande att
            siffrorna inte förbättrats.
          </note>
          <note>
            Ministern hävdar också att Arbetsmiljöverket fick flera uppdrag
            inom ramen för detta område och att samtliga är återrapporterade.
            Eftersom vi ändå måste se det som ett misslyckande när dödsfallen
            ökar måste jag fråga vilken effekt dessa insatser har haft. Och
            vad kommer regeringen nu att ändra för att skapa mer verksamma
            förslag?
          </note>
          <note>
            Ministern hävdar att regeringen under perioden 2015–2018 ökade
            an ­ slagen till Arbetsmiljöverket. Det skulle då bli fler inspektörer.
            Då kan jag nämna att 2013, under allianstiden, var det 31 386
            inspektioner. Det var alltså det sista året för alliansregeringen.
            År 2018 var det 27 000 inspek ­ tioner. Det var alltså betydligt
            fler inspektioner under allianstiden.
          </note>
          <note>
            Arbetsmiljöverket skulle också göra en analys av dödsolyckorna,
            och ministern hävdar att hon vill ta del av den. Frågan är då:
            När kommer analysen? Den är ju högst intressant.
          </note>
          <note>
            Arbetsgivarna har det yttersta ansvaret för arbetsmiljöfrågorna.
            Där är vi helt överens. Men om det inte fungerar har ändå arbetsmarknadsminis
            ­ tern ett stort ansvar för att det ska fungera.
          </note>
          <note>
            Vi talar om dödsolyckorna och nollvisionen. Konkreta insatser
            är nödvändiga, nämner ministern. Dagens insatser fungerar ju inte
            – jag återkommer till det – och dödsfallen ökar. Min fråga blir
            då: Vilka insatser avser arbetsmarknadsministern att nu tillföra
            och ändra på för att det ska få effekt när det gäller dödsolyckor
            på våra arbetsplatser?
          </note>
          <note type="speaker">
            Anf. 54 Arbetsmarknadsminister EVA NORDMARK (S):
          </note>
          <note>
            Fru talman! Det är väldigt viktigt att varje arbetsplats i hela
            vårt avlånga land har ett säkerhetstänkande och ett arbetsmiljöarbete
            lokalt på arbetsplatsen. Det är helt nödvändigt för att förebygga
            ohälsa, arbetsplats ­ olyckor och i värsta fall också dödsolyckor.
          </note>
          <note>
            Forskningen visar att slarv och misstag oftare förekommer på
            arbetsplatser som saknar ett eget lokalt organiserat skyddsarbete.
            Därför har de 100 000 skyddsombud som i dag är aktiva på arbetsplatser
            runt om i vårt land en väldigt viktig roll tillsammans med arbetsgivarna
            när det gäller att förhindra och förebygga att olyckor, i värsta
            fall dödsolyckor, sker.
          </note>
          <note>
            På många arbetsplatser saknas i dag skyddsombud. Då spelar de
            regio ­ nala huvudskyddsombuden en viktig roll. Enligt siffror
            som Arbetsmiljöverket har fått inrapporterade från LO, TCO och
            Saco var de regionala huvudskyddsombuden 1 725 stycken år 2018.
            De regionala huvudskyddsombuden har som sagt en väldigt viktig
            roll både när det gäller att kliva in där det saknas skyddsombud
            och se till att fler vill ta på sig den rollen och när det gäller
            att få igång och stärka det lokala arbetsmiljöarbetet. Det handlar
            om att kunna säkerställa att ingen far illa eller i värsta fall
            dör även om det saknas ett skyddsombud på arbetsplatsen.
          </note>
          <note>
            Om vi tittar på hur arbetsmarknaden i Sverige utvecklas ser vi
            att vi får allt fler mindre företag med färre anställda, alltså
            arbetsplatser med färre anställda. Det kan också göra att det
            blir svårare att rekrytera någon som skyddsombud på den aktuella
            arbetsplatsen. Där har de regionala huvudskyddsombuden en väldigt
            viktig uppgift.
          </note>
          <note>
            Fru talman! Till våren har den här riksdagen möjlighet att tillsammans
            med mig göra skillnad på riktigt. Det handlar om att kunna öka
            tryggheten och stärka säkerheten på våra arbetsplatser. Jag kommer
            att lägga fram ett förslag till riksdagen om att ge utökad tillträdesrätt
            för de regionala huvudskyddsombuden, så att vi kan säkerställa
            att det på alla de arbetsplatser där det i dag saknas skyddsombud
            och fackliga medlemmar finns möjlighet för de regionala huvudskyddsombuden
            att gå in och utföra det viktiga skyddsombudsarbetet. Jag vill
            därför passa på att fråga Saila Quicklund: Är du beredd att stödja
            det förslaget? Det skulle kunna spela en stor roll för att öka
            säkerheten och tryggheten i arbetslivet i Sverige.
          </note>
          <note type="speaker">
            Anf. 55 SAILA QUICKLUND (M):
          </note>
          <note>
            Fru talman! Det var ett l ångt svar men inte så mycket konkret
            om en förändrad strategi. Den nuvarande strategin och nollvisionen
            fungerar ju inte. Det finns dock utrymme för att komma med de
            svaren längre fram i den här debatten.
          </note>
          <note>
            Jag ska ge några exempel på sådant som har framkommit i debatten
            om dödsolyckor. Det är olika exempel från verkligheten.
          </note>
          <note>
            Arbetsmiljöverkets ställföreträdande generaldirektör Håkan Olsson
            har i medier uttryckt att regeringen missar målet då dödsfallen
            ökar. Han säger: Vi kan inte acceptera att någon dör. Det måste
            vara en nolla som gäller. Han säger också att några konkreta mål
            när det gäller minskningen av dödsfall per år inte finns.
          </note>
          <note>
            Det låter väldigt märkligt att det inte ska finnas konkreta mål
            per år. Det handlar ju om ledning och styrning från regeringen,
            och självklart måste det finnas detaljerade mål och en strategi
            för hur man ska nå målen. Det blir väldigt otydligt när det uttrycks
            så från regeringens sida.
          </note>
          <note>
            Svenska Dagbladet har i en granskning också konstaterat att samarbetet
            mellan myndigheter, som är oerhört centralt, inte minst när det
            gäller Polismyndigheten och utredningar av brott och så vidare,
            inte fungerar smärtfritt, vilket är allvarligt. Även om ministern
            inte kan ansvara för de delar som är ute på arbetsplatserna är
            detta en viktig del för ministern, alltså myndighetsansvaret,
            som ju ministern har. Det är allvarligt, tycker jag.
          </note>
          <note>
            Man missar också en stor del av helhetstänket. Man puttar in
            mycket resurser till Arbetsmiljöverket men har inte en fungerande
            helhet. Det är en kedja av insatser som måste fungera för att
            det ska bli effektivt och bra.
          </note>
          <note>
            Justitieombudsmannen har också kritiserat Polismyndigheten och
            Åklagarmyndigheten då det gällde olyckan på LKAB i Norrbotten.
            Och hör och häpna: Ännu efter fyra år har utredningen inte blivit
            klar! Preskriptionstiden är fem år, och vi riskerar alltså att
            utredningen inte blir klar. Det är orimligt.
          </note>
          <note>
            Moderaterna har i sin kommittémotion därför föreslagit att vi
            ska fördubbla preskriptionstiden när det gäller både arbetsmiljöbrott
            av normalgraden och grova arbetsmiljöbrott.
          </note>
          <note>
            Polismyndigheten har också rapporterat att hanteringen av arbetsmiljö
            ­ brott är bristfällig. Handläggningstiderna är för långa, och
            resurserna är för få.
          </note>
          <note>
            Detta är återigen en kedja av insatser som måste fungera. Moderaterna
            föreslår då fyra gånger mer i anslag till polisen än vad regeringen
            gör. Det är detta jag saknar i regeringen. Man har en strategi
            för att minska döds ­ olyckorna, men man har inte helhetstänket.
            Har polisen inga resurser får vi inte utredningarna färdiga. Då
            kan vi inte dra lärdom av de fall som har varit, och så vidare.
            Detta är högst märkligt.
          </note>
          <note>
            Jag kommer tillbaka till att det år 2013, under allianstiden,
            gjordes 31 000 inspektioner och i dag 27 000. Varför har inspektionerna
            minskat sedan allianstiden trots större anslag?
          </note>
          <note>
            Och varför ökar dödsfallen? Vad är arbetsmarknadsministerns teori
            eller analys av detta? Det tycker jag sällan framkommer i debatten
            om dödsolyckor på arbetsplatser.
          </note>
          <note type="speaker">
            Anf. 56 Arbetsmarknadsminister EVA NORDMARK (S):
          </note>
          <note>
            Fru talman! Det var många frågor samtidigt. Jag kan väl ta upp
            i alla fall några av dem.
          </note>
          <note>
            Jag har inga egna teorier, utan jag litar på de myndigheter som
            är satta att utföra det här arbetet. Bland annat pekar Arbetsmiljöverket
            på att just högkonjunkturen och ett väldigt högt tempo kan vara
            en förklaring till att olyckor sker på våra arbetsplatser.
          </note>
          <note>
            Men som jag sa i mitt tidigare inlägg finns det såklart en rad
            olika förklaringar som man behöver ta hänsyn till. Forskningen
            visar att på arbetsplatser där man saknar en skyddsorganisation
            förekommer det mer slarv. Det kan leda till att människor skadar
            sig eller i värsta fall dör på arbetsplatsen.
          </note>
          <note>
            En sak som jag håller med Saila Quicklund om är ett stort problem
            är långa handläggningstider. Det pågår ett arbete för att se över
            preskriptions ­ tiden, men det allra viktigaste är att förkorta
            handläggningstiderna. Det ska inte ta så lång tid att utreda arbetsmiljöbrott.
            Därför pågår just nu ett arbete där Polismyndigheten, Arbetsmiljöverket
            och Åklagarmyndigheten ut ­ vecklar och ökar kunskaperna om att
            utreda arbetsmiljöbrott. Där är vi överens om att det inte ska
            ta så lång tid. Det här är ju väldigt viktiga frå ­ gor.
          </note>
          <note>
            För bara någon vecka sedan hade vi i denna kammare en aktuell
            debatt om dödsolyckor. Jag tar dödsolyckor på allra största allvar.
            Som jag kunde berätta vid det tillfället finns det också exempel
            från min egen familj. Jag berättade om Edvin Nordmark, som omkom
            i en arbetsplatsolycka vid SSAB, järnverket i Luleå, för 70 år
            sedan. Det var min mans farfar. Jag vet hur det kan påverka en
            familj, en bygd och ett samhälle i generationer framöver.
          </note>
          <note>
            Vi måste alltid ha en nollvision för dödsolyckor i arbetslivet.
            Ingen ska behöva dö på sitt arbete och heller inte av sitt arbete.
            Vi vet också att det är över 700 personer årligen som dör på grund
            av arbetsrelaterad stress. Det är också en väldigt viktig fråga:
            att säkerställa att våra arbetsmiljöer är goda. När vi går hem
            från jobbet eller arbetspasset ska vi må bra. Det är en stor prioritering
            för regeringen att säkerställa både en nollvision för dödsolyckor
            och en god arbetsmiljö. Det är själva grunden för att vi ska må
            bra som individer men också som samhälle.
          </note>
          <note>
            Fru talman! I den budgetmotion som Moderaterna har väckt i riksdagen
            för det kommande budgetåret nämns arbetsmiljön faktiskt bara en
            enda gång. Den nämns en enda gång i Moderaternas budgetmotion,
            och det är i förslaget om att lägga ned Myndigheten för arbetsmiljökunskap.
          </note>
          <note>
            Under den tid som ni satt i regeringen skar ni kraftigt i arbetsmiljöpolitiken.
            Det drabbade bland annat kunskapen om arbetsmiljön. Arbetslivs
            ­ institutet lades ned. Jag måste säga att det är lite magstarkt
            att Saila Quicklund kritiserar regeringen – det är uppenbart –
            samtidigt som hon har väldigt få egna förslag och lösningar. Det
            vore intressant att ta del av dem, för vi är överens om att vi
            ska ha en nollvision för dödsolyckor i arbetslivet. Jag är lyhörd
            inför att pröva allt som krävs för att säkerställa att ingen dör
            på eller av sitt arbete.
          </note>
          <note type="speaker">
            Anf. 57 FÖRSTE VICE TALMANNEN:
          </note>
          <note>
            Jag vill påminna om att vi varken duar eller niar här inne, utan
            vi pratar genom talmannen.
          </note>
          <note type="speaker">
            Anf. 58 SAILA QUICKLUND (M):
          </note>
          <note>
            Fru talman! Jag vill verkligen beklaga dödsfallet i arbetsmarknadsministerns
            familj.
          </note>
          <note>
            Arbetsmarknadsministern uttrycker att hon inte har några egna
            idéer, teorier, som minister. Det är märkligt, oroväckande och
            högst oansvarigt av en minister som har detta ansvar.
          </note>
          <note>
            Det är ett dödsfall i veckan. I januari hade vi flest dödsfall
            på tio år. Det är brist på samverkan mellan myndigheter och långa
            handläggningstider. Det är en nollvision och en arbetsmiljöstrategi
            som har misslyckats.
          </note>
          <note>
            Alliansen skar under sin tid ned på Arbetsmiljöverket med 10
            procent. Under allianstiden minskade antalet dödsfall med 56 procent
            per miljard arbetad timme. Det är riksdagens utredningstjänst
            som har tagit fram det. Arbetsmiljöverket blev effektivare. Vi
            hade 4 000 fler inspektioner än i dag. Regeringen har funnits
            på plats och jobbat med dessa frågor i nästan fem år. Sanktionssystem
            infördes som gjorde det tydligare med ansvarsdelen kring arbetsmiljöbrott
            och olyckor. Vi satsade på information och utbildning, som gav
            effekt.
          </note>
          <note>
            Detta ser vi inte fungerar i dag. Regeringen skulle kunna dra
            lärdom av allianstidens arbetsmiljöarbete under tiden mellan 2006
            och 2014.
          </note>
          <note>
            Regeringen har det övergripande myndighetsansvaret och måste
            i samverkan med olika parter, inblandade aktörer, omgående ha
            en mycket effektivare arbetsmiljöpolitik. Detta fungerar inte.
            Och den mycket negativa dödsolycksstatistiken måste självklart
            brytas.
          </note>
          <note>
            Tack för debatten!
          </note>
          <note type="speaker">
            Anf. 59 Arbetsmarknadsminister EVA NORDMARK (S):
          </note>
          <note>
            Fru talman! Tack, Saila Quicklund! Jag missförstods nog. Det
            jag sa var inte att jag inte har några egna tankar utan att jag
            litar på våra myndigheter och forskningen. Jag tror att det är
            väldigt viktigt att utgå från just det när vi sedan bestämmer
            vilka typer av åtgärder som är viktiga att vidta.
          </note>
          <note>
            Ingen ska behöva dö på eller av jobbet. Jag har under debattens
            gång redovisat en del av de insatser regeringen har gjort och
            vad vi kan göra. Det jag verkligen hoppas på är att vi ska kunna
            få stöd för att utöka möjligheten för regionala skyddsombud att
            utföra ett viktigt arbete på arbetsplatser där det i dag saknas
            ett skyddsarbete. Det skulle öka tryggheten och säkerheten samt
            förhindra olyckor på våra arbetsplatser.
          </note>
          <note>
            Slutligen vill jag tacka Saila Quicklund för en debatt om ett
            mycket viktigt ämne.
          </note>
          <note>
            Interpellationsdebatten var härmed avslutad.
          </note>
          <note>
            § 14 Bordläggning
          </note>
          <note>
            Följande dokument anmäldes och bordlades:
          </note>
          <note>
            Proposition
          </note>
          <note>
            2019/20:38 Samarbete mellan svenska och norska särskilda insatsgrupper
            i krissituationer
          </note>
          <note>
            Skrivelse
          </note>
          <note>
            2019/20:39 Riksrevisionens rapport om grundsärskolans kunskapsuppdrag
          </note>
          <note>
            EU-dokument
          </note>
          <note>
            COM(2019) 580 Förslag till Europaparlamentets och rådets förordning
            om ändring av förordning (EU) nr 1306/2013 vad gäller finansiell
            disciplin från och med budgetåret 2021 och förordning (EU) nr
            1307/2013 vad gäller flexibilitet mellan pelare avseende kalenderåret
            2020
          </note>
          <note>
            Motioner
          </note>
          <note>
            med anledning av prop. 2019/20:27 Fortsatt svenskt deltagande
            i Natos utbildnings- och rådgivningsinsats Resolute Support Mission
            i Afghanistan
          </note>
          <note>
            2019/20:3424 av Håkan Svenneling m.fl. (V)
          </note>
          <note>
            2019/20:3425 av Björn Söder m.fl. (SD)
          </note>
          <note>
            2019/20:3426 av Joar Forssell m.fl. (L)
          </note>
          <note>
            med anledning av prop. 2019/20:32 Skatt på avfallsförbränning
          </note>
          <note>
            2019/20:3422 av Eric Westroth m.fl. (SD)
          </note>
          <note>
            § 15 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 8 november
          </note>
          <note>
            2019/20:107 Slopande av överskottsmålet
          </note>
          <note>
            av Mattias Karlsson i Luleå (M)
          </note>
          <note>
            till finansminister Magdalena Andersson (S)
          </note>
          <note>
            2019/20:108 Utfasning av burar inom äggindustrin
          </note>
          <note>
            av Elin Segerlind (V)
          </note>
          <note>
            till statsrådet Jennie Nilsson (S)
          </note>
          <note>
            2019/20:109 Förbifart Stockholm
          </note>
          <note>
            av Jessika Roswall (M)
          </note>
          <note>
            till infrastrukturminister Tomas Eneroth (S)
          </note>
          <note>
            2019/20:110 Arbetsmiljö och arbetsvillkor för Samhallanställda
          </note>
          <note>
            av Ali Esbati (V)
          </note>
          <note>
            till arbetsmarknadsminister Eva Nordmark (S)
          </note>
          <note>
            2019/20:111 Utvecklingstid
          </note>
          <note>
            av Lars Beckman (M)
          </note>
          <note>
            till arbetsmarknadsminister Eva Nordmark (S)
          </note>
          <note>
            2019/20:112 Arbetsmiljö och psykisk ohälsa
          </note>
          <note>
            av Elisabeth Björnsdotter Rahm (M)
          </note>
          <note>
            till arbetsmarknadsminister Eva Nordmark (S)
          </note>
          <note>
            2019/20:113 Arvoden inom Sidas samarbetspartner
          </note>
          <note>
            av Ludvig Aspling (SD)
          </note>
          <note>
            till statsrådet Peter Eriksson (MP)
          </note>
          <note>
            2019/20:114 Minskade utsläpp av växthusgaser
          </note>
          <note>
            av Louise Meijer (M)
          </note>
          <note>
            till miljö- och klimatminister Isabella Lövin (MP)
          </note>
          <note>
            2019/20:115 Förlängningen av A-Trains koncession för Arlandabanan
          </note>
          <note>
            av Jens Holm (V)
          </note>
          <note>
            till infrastrukturminister Tomas Eneroth (S)
          </note>
          <note>
            den 11 november
          </note>
          <note>
            2019/20:116 Svenska institutets webbplats sweden.se
          </note>
          <note>
            av Ludvig Aspling (SD)
          </note>
          <note>
            till statsrådet Anna Hallberg (S)
          </note>
          <note>
            2019/20:117 Arbetsgivares skyldighet att upprätta en rehabiliteringsplan
          </note>
          <note>
            av Solveig Zander (C)
          </note>
          <note>
            till statsrådet Ardalan Shekarabi (S)
          </note>
          <note>
            2019/20:118 Bättre möjligheter att rekrytera både kvinnor och
            män till officersyrket
          </note>
          <note>
            av Alexandra Anstrell (M)
          </note>
          <note>
            till försvarsminister Peter Hultqvist (S)
          </note>
          <note>
            § 16 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 8 november
          </note>
          <note>
            2019/20:326 Influensan A H1N1 och ersättning vid läkemedelsskador
          </note>
          <note>
            av Clara Aranda (SD)
          </note>
          <note>
            till socialminister Lena Hallengren (S)
          </note>
          <note>
            2019/20:327 Elevhälsans roll i att möta elever med psykisk ohälsa
          </note>
          <note>
            av Clara Aranda (SD)
          </note>
          <note>
            till utbildningsminister Anna Ekström (S)
          </note>
          <note>
            2019/20:328 Ungerns krympande demokrati
          </note>
          <note>
            av Tina Acketoft (L)
          </note>
          <note>
            till statsrådet Hans Dahlgren (S)
          </note>
          <note>
            2019/20:329 Familjeveckan
          </note>
          <note>
            av Linda Lindberg (SD)
          </note>
          <note>
            till statsrådet Ardalan Shekarabi (S)
          </note>
          <note>
            2019/20:330 Försäkringskassans långa handläggningstider för assistansersättningen
          </note>
          <note>
            av Carina Ståhl Herrstedt (SD)
          </note>
          <note>
            till socialminister Lena Hallengren (S)
          </note>
          <note>
            2019/20:331 Intellektuell funktionsnedsättning och hedersrelaterat
            förtryck och våld
          </note>
          <note>
            av Carina Ståhl Herrstedt (SD)
          </note>
          <note>
            till socialminister Lena Hallengren (S)
          </note>
          <note>
            2019/20:332 Händelseanalyser av dödligt våld i nära relationer
          </note>
          <note>
            av Carina Ståhl Herrstedt (SD)
          </note>
          <note>
            till socialminister Lena Hallengren (S)
          </note>
          <note>
            2019/20:333 Kliniska tester på barn
          </note>
          <note>
            av Carina Ståhl Herrstedt (SD)
          </note>
          <note>
            till socialminister Lena Hallengren (S)
          </note>
          <note>
            2019/20:334 Missbruk av samordningsnummer
          </note>
          <note>
            av Maria Malmer Stenergard (M)
          </note>
          <note>
            till finansminister Magdalena Andersson (S)
          </note>
          <note>
            2019/20:335 Svenska doktorander
          </note>
          <note>
            av Betty Malmberg (M)
          </note>
          <note>
            till statsrådet Matilda Ernkrans (S)
          </note>
          <note>
            2019/20:336 Oredlighetsnämnden
          </note>
          <note>
            av Betty Malmberg (M)
          </note>
          <note>
            till statsrådet Matilda Ernkrans (S)
          </note>
          <note>
            2019/20:337 Det nya reseavdraget
          </note>
          <note>
            av Eric Palmqvist (SD)
          </note>
          <note>
            till finansminister Magdalena Andersson (S)
          </note>
          <note>
            2019/20:338 De nationella riktlinjerna för diabetesvård
          </note>
          <note>
            av Camilla Waltersson Grönvall (M)
          </note>
          <note>
            till socialminister Lena Hallengren (S)
          </note>
          <note>
            2019/20:339 En proposition om primärvården
          </note>
          <note>
            av Camilla Waltersson Grönvall (M)
          </note>
          <note>
            till socialminister Lena Hallengren (S)
          </note>
          <note>
            2019/20:340 En myndighet för civilt försvar
          </note>
          <note>
            av Jörgen Berglund (M)
          </note>
          <note>
            till statsrådet Mikael Damberg (S)
          </note>
          <note>
            2019/20:341 Arbetsmiljön inom äldreomsorgen
          </note>
          <note>
            av Saila Quicklund (M)
          </note>
          <note>
            till arbetsmarknadsminister Eva Nordmark (S)
          </note>
          <note>
            2019/20:342 Stärkta relationer med Taiwan
          </note>
          <note>
            av Åsa Coenraads (M)
          </note>
          <note>
            till utrikesminister Ann Linde (S)
          </note>
          <note>
            2019/20:343 Arlandarådet
          </note>
          <note>
            av Åsa Coenraads (M)
          </note>
          <note>
            till infrastrukturminister Tomas Eneroth (S)
          </note>
          <note>
            2019/20:344 Preskriptionstiden för sexualbrott mot barn
          </note>
          <note>
            av Adnan Dibrani (S)
          </note>
          <note>
            till justitie- och migrationsminister Morgan Johansson (S)
          </note>
          <note>
            2019/20:345 Ratificering av ILO:s konvention nr 190
          </note>
          <note>
            av Ciczie Weidby (V)
          </note>
          <note>
            till arbetsmarknadsminister Eva Nordmark (S)
          </note>
          <note>
            2019/20:346 Taiwans deltagande i FN:s klimattoppmöte COP 25
          </note>
          <note>
            av Boriana Åberg (M)
          </note>
          <note>
            till utrikesminister Ann Linde (S)
          </note>
          <note>
            den 11 november
          </note>
          <note>
            2019/20:347 Handläggningstid för vapenlicens
          </note>
          <note>
            av Anders Åkesson (C)
          </note>
          <note>
            till statsrådet Mikael Damberg (S)
          </note>
          <note>
            2019/20:348 Elförsörjningen på Gotland
          </note>
          <note>
            av Lars Thomsson (C)
          </note>
          <note>
            till statsrådet Anders Ygeman (S)
          </note>
          <note>
            2019/20:349 Återkommande förseningar i tågtrafiken
          </note>
          <note>
            av Lars Beckman (M)
          </note>
          <note>
            till infrastrukturminister Tomas Eneroth (S)
          </note>
          <note>
            2019/20:350 Riktlinjer för migränvården
          </note>
          <note>
            av Camilla Waltersson Grönvall (M)
          </note>
          <note>
            till socialminister Lena Hallengren (S)
          </note>
          <note>
            2019/20:351 Regeringens klimatpolitiska handlingsplan
          </note>
          <note>
            av Louise Meijer (M)
          </note>
          <note>
            till miljö- och klimatminister Isabella Lövin (MP)
          </note>
          <note>
            § 17 Anmälan om skriftligt svar på fråga
          </note>
          <note>
            Skriftligt svar på följande fråga hade kommit in:
          </note>
          <note>
            den 8 november
          </note>
          <note>
            2019/20:237 Plastskatten och metallåtervinning inom gruvindustrin
          </note>
          <note>
            av Ann-Charlotte Hammar Johnsson (M)
          </note>
          <note>
            till miljö- och klimatminister Isabella Lövin (MP)
          </note>
          <note>
            § 18 Kammaren åtskildes kl. 15.46.
          </note>
          <note>
            Sammanträdet leddes
          </note>
          <note>
            av andre vice talmannen från dess början till och med § 11 anf.
            4 2 (delvis) och
          </note>
          <note>
            av förste vice talmannen därefter till dess slut.
          </note>
          <note>
            Vid protokollet
          </note>
          <note>
            THOMAS LARUE
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Anmälan om kompletteringsval
          </note>
          <note>
            § 3 Meddelande om frågestund
          </note>
          <note>
            § 4 Anmälan om subsidiaritetsprövning
          </note>
          <note>
            § 5 Ärende för hänvisning till utskott
          </note>
          <note>
            § 6 Ärenden för bordläggning
          </note>
          <note>
            § 7 Svar på interpellation 2019/20:41 om barns idrottande och
            bullernivåer
          </note>
          <note>
            Anf. 1 Miljö- och klimatminister ISABELLA LÖVIN (MP)
          </note>
          <note>
            Anf. 2 MARIA STOCKHAUS (M)
          </note>
          <note>
            Anf. 3 Miljö- och klimatminister ISABELLA LÖVIN (MP)
          </note>
          <note>
            Anf. 4 MARIA STOCKHAUS (M)
          </note>
          <note>
            Anf. 5 Miljö- och klimatminister ISABELLA LÖVIN (MP)
          </note>
          <note>
            Anf. 6 MARIA STOCKHAUS (M)
          </note>
          <note>
            Anf. 7 Miljö- och klimatminister ISABELLA LÖVIN (MP)
          </note>
          <note>
            § 8 Svar på interpellationerna 2019/20:82 och 84 om strandskydd
          </note>
          <note>
            Anf. 8 Miljö- och klimatminister ISABELLA LÖVIN (MP)
          </note>
          <note>
            Anf. 9 CARL-OSKAR BOHLIN (M)
          </note>
          <note>
            Anf. 10 KJELL JANSSON (M)
          </note>
          <note>
            Anf. 11 LARS BECKMAN (M)
          </note>
          <note>
            Anf. 12 STEN BERGHEDEN (M)
          </note>
          <note>
            Anf. 13 Miljö- och klimatminister ISABELLA LÖVIN (MP)
          </note>
          <note>
            Anf. 14 CARL-OSKAR BOHLIN (M)
          </note>
          <note>
            Anf. 15 KJELL JANSSON (M)
          </note>
          <note>
            Anf. 16 LARS BECKMAN (M)
          </note>
          <note>
            Anf. 17 STEN BERGHEDEN (M)
          </note>
          <note>
            Anf. 18 Miljö- och klimatminister ISABELLA LÖVIN (MP)
          </note>
          <note>
            Anf. 19 CARL-OSKAR BOHLIN (M)
          </note>
          <note>
            Anf. 20 KJELL JANSSON (M)
          </note>
          <note>
            Anf. 21 Miljö- och klimatminister ISABELLA LÖVIN (MP)
          </note>
          <note>
            § 9 Svar på interpellation 2019/20:69 om krångliga regler för
            företag
          </note>
          <note>
            Anf. 22 Näringsminister IBRAHIM BAYLAN (S)
          </note>
          <note>
            Anf. 23 DAVID JOSEFSSON (M)
          </note>
          <note>
            Anf. 24 Näringsminister IBRAHIM BAYLAN (S)
          </note>
          <note>
            Anf. 25 DAVID JOSEFSSON (M)
          </note>
          <note>
            Anf. 26 Näringsminister IBRAHIM BAYLAN (S)
          </note>
          <note>
            Anf. 27 DAVID JOSEFSSON (M)
          </note>
          <note>
            Anf. 28 Näringsminister IBRAHIM BAYLAN (S)
          </note>
          <note>
            § 10 Svar på interpellation 2019/20:105 om det statliga bolaget
            Metria
          </note>
          <note>
            Anf. 29 Näringsminister IBRAHIM BAYLAN (S)
          </note>
          <note>
            Anf. 30 LARS BECKMAN (M)
          </note>
          <note>
            Anf. 31 Näringsminister IBRAHIM BAYLAN (S)
          </note>
          <note>
            Anf. 32 LARS BECKMAN (M)
          </note>
          <note>
            Anf. 33 Näringsminister IBRAHIM BAYLAN (S)
          </note>
          <note>
            Anf. 34 LARS BECKMAN (M)
          </note>
          <note>
            Anf. 35 Näringsminister IBRAHIM BAYLAN (S)
          </note>
          <note>
            § 11 Svar på interpellation 2019/20:63 om Kinastrategin och stödet
            till demokratisk utveckling i Hongkong
          </note>
          <note>
            Anf. 36 Utrikesminister ANN LINDE (S)
          </note>
          <note>
            Anf. 37 JOAR FORSSELL (L)
          </note>
          <note>
            Anf. 38 Utrikesminister ANN LINDE (S)
          </note>
          <note>
            Anf. 39 JOAR FORSSELL (L)
          </note>
          <note>
            Anf. 40 ANDRE VICE TALMANNEN
          </note>
          <note>
            Anf. 41 Utrikesminister ANN LINDE (S)
          </note>
          <note>
            Anf. 42 JOAR FORSSELL (L)
          </note>
          <note>
            Anf. 43 Utrikesminister ANN LINDE (S)
          </note>
          <note>
            Anf. 44 FÖRSTE VICE TALMANNEN
          </note>
          <note>
            § 12 Svar på interpellation 2019/20:87 om en undersökningskommission
            för fallet Dawit Isaak
          </note>
          <note>
            Anf. 45 Utrikesminister ANN LINDE (S)
          </note>
          <note>
            Anf. 46 DÉSIRÉE PETHRUS (KD)
          </note>
          <note>
            Anf. 47 Utrikesminister ANN LINDE (S)
          </note>
          <note>
            Anf. 48 DÉSIRÉE PETHRUS (KD)
          </note>
          <note>
            Anf. 49 Utrikesminister ANN LINDE (S)
          </note>
          <note>
            Anf. 50 DÉSIRÉE PETHRUS (KD)
          </note>
          <note>
            Anf. 51 Utrikesminister ANN LINDE (S)
          </note>
          <note>
            § 13 Svar på interpellation 2019/20:99 om dödsfall på jobbet
          </note>
          <note>
            Anf. 52 Arbetsmarknadsminister EVA NORDMARK (S)
          </note>
          <note>
            Anf. 53 SAILA QUICKLUND (M)
          </note>
          <note>
            Anf. 54 Arbetsmarknadsminister EVA NORDMARK (S)
          </note>
          <note>
            Anf. 55 SAILA QUICKLUND (M)
          </note>
          <note>
            Anf. 56 Arbetsmarknadsminister EVA NORDMARK (S)
          </note>
          <note>
            Anf. 57 FÖRSTE VICE TALMANNEN
          </note>
          <note>
            Anf. 58 SAILA QUICKLUND (M)
          </note>
          <note>
            Anf. 59 Arbetsmarknadsminister EVA NORDMARK (S)
          </note>
          <note>
            § 14 Bordläggning
          </note>
          <note>
            § 15 Anmälan om interpellationer
          </note>
          <note>
            § 16 Anmälan om frågor för skriftliga svar
          </note>
          <note>
            § 17 Anmälan om skriftligt svar på fråga
          </note>
          <note>
            § 18 Kammaren åtskildes kl. 15.46.
          </note>
          <note>
            Tryck: Elanders Sverige AB, Vällingby 2019
          </note>
        </div>
      </body>
    </text>
  </TEI>
</teiCorpus>
