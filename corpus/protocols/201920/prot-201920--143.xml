<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201920</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201920</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201920--143</head>
          <docDate when="2020-06-23 00:00:00">2020-06-23 00:00:00</docDate>
        </div>
      </front>
      <body>
        <div>
          <note>
            § 1 Anmälan om återtagande av plats i riksdagen
          </note>
          <note>
            Tredje vice talmannen meddelade att Jan R Andersson (M) återta
            git sin plats i riksdagen från och med den 22 juni , varigenom
            uppdraget som ersättare upphör t för Harald Hjalmarsson (M) .
          </note>
          <note>
            § 2 Avsägelse
          </note>
          <note>
            Tredje vice talmannen meddelade att Thomas Strand (S) avsagt
            sig uppdraget som ledamot av riksdagen från och med den 1 september.
          </note>
          <note>
            Kammaren biföll denna avsägelse.
          </note>
          <note>
            § 3 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Skrivelse
          </note>
          <note>
            2019/20:171 till civilutskottet
          </note>
          <note>
            Motioner
          </note>
          <note>
            2019/20:3638 och 3639 till justitieutskottet
          </note>
          <note>
            EU-dokument
          </note>
          <note>
            COM(2020) 240 till skatteutskottet
          </note>
          <note>
            Åttaveckorsfristen för att avge ett motiverat yttrande skulle
            gå ut den 14 september .
          </note>
          <note>
            COM(2020) 261 till socialutskottet
          </note>
          <note>
            Åttaveckorsfristen för att avge ett motiverat yttrande skulle
            gå ut den 14 september .
          </note>
          <note>
            § 4 Extra ändringsbudget för 2020 – Ersättning till riskgrupper,
            kapitalinsatser i statligt ägda företag och andra åtgärder med
            anledning av coronaviruset
          </note>
          <note>
            Finansutskottets betänkande 2019/20:FiU62
          </note>
          <note>
            Extra ändringsbudget för 2020 – Ersättning till riskgrupper,
            kapitalinsatser i statligt ägda företag och andra åtgärder med
            anledning av coronaviruset (prop. 2019/20:187)
          </note>
          <note>
            föredrogs.
          </note>
          <note>
            Kammaren biföll utskottets förslag att ärendet fick avgöras trots
            att det varit tillgängligt kortare tid än två vardagar före den
            dag då det skulle behandlas.
          </note>
          <note type="speaker">
            Anf. 1 FREDRIK OLOVSSON (S):
          </note>
          <note>
            Fru talman! Coronaviruset är ju i första hand en hälsokris, men
            ingen har heller undgått att det har lett fram till ett mycket
            besvärligt och svårt ekonomiskt läge. Därför har regering och
            riksdag under våren agerat kraftfullt för att trycka tillbaka
            smittspridningen, stärka sjukvården och dämpa virusets ekonomiska
            effekter. Det är historiska åtgärder som har satts på plats, och
            i dag är vi här för att debattera och besluta om den nionde extra
            ändringsbudgeten – den nionde!
          </note>
          <note>
            Jag vet att jag många gånger, åtminstone vid de nio tillfällena
            med extra ändringsbudgetar, har talat om regeringens ekonomiska
            strategi:
          </note>
          <note>
            Först och främst ska smittspridningen tryckas tillbaka. Pengar
            ska inte, får inte och kommer heller inte att stå i vägen för
            sjukvårdens och omsorgens viktiga arbete. Därför meddelade regeringen
            redan i mars att staten kommer att ta alla extraordinära sjukvårds-
            och omsorgskostnader med anledning av coronaviruset. Därtill har
            vi tillfört stora resurstillskott till berörda myndigheter som
            Folkhälsomyndigheten och Socialstyrelsen, ersatt karensavdraget
            samt slopat kravet på läkarintyg. Välfärden i kommuner och regioner
            har fått historiskt stora tillskott för att upprätthålla viktiga
            samhällsfunktioner som skola, sjukvård, socialtjänst och kollektivtrafik.
          </note>
          <note>
            I dag beslutar vi om ytterligare åtgärder för att särskilt skydda
            de individer som löper störst risk att drabbas särskilt hårt av
            viruset. Personer i vissa riskgrupper som löper risk att bli allvarligt
            sjuka i covid-19 ska få rätt till förebyggande sjukpenning, om
            de inte har möjlighet att anpassa sitt arbete. Även vissa anhöriga
            i hushåll ska kunna ges smittbärarpenning för att bidra till ett
            starkare skydd för personer i riskgrupper.
          </note>
          <note>
            För att undvika att vissa barn som nyligen varit allvarligt sjuka
            ska riskera att smittas av viruset införs en reglering av tillfällig
            föräldrapenning. Dessutom inför vi åtgärder som gör att personer
            som riskerar att förlora sin sjukpenning därför att de har fått
            sin vård framflyttad på grund av pandemin trots det ska ha möjlighet
            att behålla sin ersättning i väntan på sjukvården.
          </note>
          <note>
            Eftersom det inte finns något vaccin mot covid-19 på marknaden
            ännu kan Sverige komma att behöva teckna avtal med flera vaccinutvecklare
            för att säkra tillgången, exempelvis i form av förköpsavtal. Därför
            ökar Folkhälsomyndighetens låneram för beredskapsinvesteringar
            till 2 miljarder kronor. För att säkra att det på nationell nivå
            finns en tillräcklig tillgång till ambulansflyg föreslås också
            ytterligare 75 miljoner kronor i ett tillskott.
          </note>
          <note>
            Fru talman! Som påpekats många gånger förut har spridningen av
            coronaviruset även lett till ett extraordinärt ekonomiskt läge.
            Regeringen har därför vidtagit kraftfulla åtgärder för att lindra
            de ekonomiska effekterna för jobb och företag. Genom systemet
            med korttidspermittering kan många anställda gå ned i arbetstid,
            samtidigt som arbetsgivaren får statlig ersättning till lönekostnader.
            I nuläget är det över en halv miljon svenskar som omfattas av
            systemet, som innebär att jobb kan behållas och konkurrenskraft
            i längden värnas.
          </note>
          <note>
            I dag beslutar vi om ytterligare åtgärder för att stötta särskilt
            drabbade branscher genom tillskott till statliga företag. Budgeten
            innehåller exempelvis ett kraftfullt krispaket riktat mot flyget.
            För att ytterligare stötta SAS föreslås i dag att regeringen ska
            delta i en rekapitalisering av bolaget med ett belopp om högst
            5 miljarder kronor. SAS är viktigt för att tillgodose samhällets
            grundläggande behov av tillgänglighet med flyg, både här hem ­
            ma och till vår omvärld. Genom dagens beslut får den svenska staten
            möjlighet och mandat att vidta de åtgärder som krävs för att rekapitalisera
            bolaget.
          </note>
          <note>
            Därtill föreslås Swedavia tillföras 3,15 miljarder kronor. Trafiken
            på Swedavias flygplatser, där Arlanda är den största, har minskat
            kraftigt. Genom kapitaltillskottet säkrar regeringen ett statligt
            flygplatsnät med god tillgänglighet i hela landet. Vi beslutar
            också om ett tillfälligt driftsstöd om 100 miljoner kronor till
            regionala flygplatser under 2020 för att säkerställa nödvändiga
            kommunikationer i hela Sverige. Luftfartsverket får också ett
            tillskott om knappt 1 miljard i år med anledning av kraftigt minskade
            intäkter från flyget.
          </note>
          <note>
            Men det är inte bara flygbranschen som har drabbats hårt av viruset.
            Även kultursektorn har drabbats av vikande publikintäkter. För
            att stärka den regionala kulturverksamheten föreslås en tillfällig
            förstärkning om 150 miljoner kronor i den så kallade kultursamverkansmodellen,
            en modell där staten tillsammans med landets regioner gemensamt
            finansierar regionala kulturverksamheter.
          </note>
          <note>
            Trots regeringens stora insatser har dock redan människor blivit
            arbetslösa, och fler riskerar att bli av med jobbet. Därför har
            vi sedan tidigare stärkt den ekonomiska tryggheten och möjligheten
            till omställning för den som förlorar jobbet. I dag beslutar vi
            också om ett kapitaltillskott till Lernia AB om 150 miljoner kronor.
            Med tillskottet ges Lernia förutsättningar att fortsätta kunna
            bedriva verksamhet inom vuxenutbildning och bemanning. Lernia
            kommer, liksom hela den här sektorn, att under de kommande åren
            spela en viktig roll för att möta behoven av kompetensförsörjning,
            omställning, rekrytering och matchning.
          </note>
          <note>
            Sammantaget, fru talman, uppgår de direkta kostnaderna för dessa
            nio ändringsbudgetar till närmare 270 miljarder kronor. Därtill
            kommer stora belopp i krediter och garantier som har ställts ut.
            Det har vi råd med efter ­ som vi har starka offentliga finanser.
            Under den förra mandatperioden investerade regeringen 35 miljarder
            mer i välfärden. Det innebär att 100 000 fler nu jobbar i vår
            gemensamma välfärd. Vi har också 100 000 fler platser i Kunskapslyftet,
            och vi hade den lägsta statsskulden sedan 1977 innan vi gick in
            i krisen.
          </note>
          <note>
            Den gemensamma styrka vi har byggt upp kan nu användas för Sveriges
            och medborgarnas bästa. Vi är inte där än, men en dag kommer Sverige
            att ha tagit sig igenom den här krisen. Då ska vi också ha resurser
            kvar för att fortsätta investera i välfärd och i jobb. Vi ska
            använda styrkan i svensk ekonomi för att bygga ett starkare samhälle
            och ett tryggare Sverige.
          </note>
          <note>
            Jag yrkar därför bifall till vårt förslag i reservation nr l.
          </note>
          <note type="speaker">
            Anf. 2 ULLA ANDERSSON (V):
          </note>
          <note>
            Fru talman! Låt mig börja med att konstatera att om Sverige inte
            hade lagt allt fokus på skattesänkningar för de allra rikaste,
            på sänkta tillgångsskatter och på att privatisera på det sätt
            man har gjort hade samhället varit mycket bättre rustat att möta
            en pandemi som corona.
          </note>
          <note>
            Det är bra att vi försöker göra allt vi kan för att stoppa pandemin.
            Vi är många som är oroliga för nära och kära. Vi vill att de ska
            skyddas från corona, att de ska klara sig igenom den ensamhet
            som isoleringen innebär och att vi ska komma väl ut på andra sidan.
          </note>
          <note>
            Det är bra att det läggs många extra ändringsbudgetar för att
            försöka förhindra påverkan på ekonomin. Det vi också borde göra
            när vi lägger extra ändringsbudgetar är att titta på vilka effekter
            det får för klimatet.
          </note>
          <note>
            I dag när jag åkte tåg hit kunde jag läsa en reklamskylt från
            Naturskyddsföreningen. Där stor det att en tredjedel av våra bin
            är på väg att försvinna. Pollineringen påverkas. Jag vet inte
            hur många rapporter vi har fått om insektssvärmar som äter upp
            skördar runt om i världen, om skogsbränder och om otaliga värmerekord.
          </note>
          <note>
            I går kunde vi höra i SVT om hur permafrosten i Sibirien smälter
            och vilken påverkan det får på klimatet. Växthusgaser, metangas,
            släpps ut och riskerar att innebära stora temperaturhöjningar.
            Vi kunde se hur stora mängder dieselolja från en cistern hade
            läckt ut i en närliggande flod just på grund av att permafrosten
            smälter. Man har byggt hela samhällen och också stora oljecisterner
            och industrier ovanpå permafrosten.
          </note>
          <note>
            Runt om i vår värld har unga klimatstrejkat. Miljontals unga
            försöker få beslutsfattare att ta sitt ansvar. Det kommer den
            här riksdagen troligtvis inte att göra i dag. Det beslut som planeras
            att fattas här i dag är ett stort svek mot alla unga som klimatstrejkar
            och mot oss alla som är oroliga för den klimatkris som vi lever
            i. Att då fatta ett beslut om att man inte får stoppa utbyggnaden
            av Arlanda genom politiska beslut skulle jag vilja säga är totalt
            oansvarigt. Det är ett oerhört svek.
          </note>
          <note>
            Att Moderaterna och Sverigedemokraterna hamnar där – partier
            fulla av klimatförnekare och inte precis kända för att ta ansvar
            för klimatet – är inte märkligt. Men att Centerpartiet sällar
            sig till det gänget är mer än vad jag hade förväntat mig. Jag
            skulle vilja säga att Centerpartiet i dag kommer att lämna det
            gröna i sin partisymbol och vad de nu säger sig stå för när det
            gäller det gröna. Det är ett stort, stort svek.
          </note>
          <note>
            Vänsterpartiet står självklart inte bakom det tillkännagivande
            som riksdagen i dag avser att ge här genom finansutskottet. Det
            är ett tillkännagivande som innebär, som jag sa, att man inte
            ska stoppa utbyggnaden av Arlanda genom politiska beslut.
          </note>
          <note>
            Jag vill kunna se dagens unga i ögonen. Jag vill kunna lämna
            efter mig en jord där även de kan leva bra. Vi ska inte sträva
            efter att driva människor på flykt genom de beslut vi tar här
            i Sveriges riksdag. Antalet klimatflykt ­ ingar är redan stort,
            och de kommer att bli många, många fler. Låt oss förhindra det
            och göra vad vi kan för att stoppa den klimatkris som pågår.
          </note>
          <note>
            Vänsterpartiet menar att det kapitaltillskott som SAS nu väntas
            få borde ställas ihop med klimatkrav. Eftersom inga sådana klimatkrav
            finns med i den här extra ändringsbudgeten kan inte heller Vänsterpartiet
            ställa sig bakom det kapitaltillskott som nu tillförs.
          </note>
          <note>
            Om klimatkrav ställs kan även vi ställa oss bakom detta. Vi tycker
            till exempel att SAS inte ska flyga på sträckor som det tar mindre
            än fyra timmar att åka tåg med härifrån Stockholm. Vi måste ta
            vårt ansvar. Vi ska bygga ut järnvägen och se till att det är
            lätt att ta sig till städer som ligger i närheten av stora stadscentrum.
            Vi ska inte gynna flygtrafik.
          </note>
          <note>
            Självklart kommer flyget att behövas, inte minst ambulansflyg
            och brandflyg, och försvaret behöver flygplatser. Dem ska vi självklart
            värna och på olika sätt se till att de fungerar. Men vi ska inte
            bygga ut för persontrafik mer än vad vi har i dag. Snarare ska
            vi dra åt. Vi bör inte bygga ut på Arlanda, och vi bör stänga
            igen Bromma.
          </note>
          <note>
            Därför står vi inte heller bakom det tillskott till de regionala
            flygplatserna som finns med i den här budgeten. Vi tycker att
            man kan få ha flygplatser, såklart, om man nu tycker sig behöva
            ha det lokalt och regionalt. Men då får man också finansiera det
            själv med den kommunala eller den regionala skatten. Vi har tio
            nationella flygplatser i Sverige som staten ansvarar för och skickar
            pengar till. Det är rimligt. Tycker man sig behöva en flygplats
            på andra ställen får man också finansiera den.
          </note>
          <note>
            Vi tycker att medel kan skjutas till om man samtidigt också lokalt
            eller regionalt beslutar sig för att lägga ned flygplatsen och
            att bara ha flygplatser för brandflyg, ambulansflyg och försvaret
            kvar.
          </note>
          <note>
            Budgeten som vi i dag debatterar är inte ansvarsfull mot klimatet.
            Då hade man ställt större klimatkrav än vad man gör. På det sättet
            är den här budgeten ett svek.
          </note>
          <note>
            Sedan finns det självklart bra delar i den här budgeten, till
            exempel smittbärarpengen. Vänsterpartiet drev redan i mars på
            för att den skulle införas. Människor i riskgrupper ska ju inte
            behöva gå till jobbet och riskera att bli smittade av corona.
            Man ska kunna stanna hemma och ha ekonomisk trygghet och på så
            vis skydda sig själv. Nu kommer ett sådant förslag. Det är väldigt
            bra men väldigt sent.
          </note>
          <note>
            Vi står också bakom det kapitaltillskott som kommer till Lernia.
            Däremot tycker vi att Lernias verksamhet borde utvärderas, inte
            minst i förhållande till arbetsmarknadspolitiken där det finns
            en hel del att diskutera.
          </note>
          <note>
            Vi tycker också att det är bra att det kommer pengar till att
            bygga upp beredskapslager. Att göra som borgarna gjorde och sälja
            ut apoteken och tro att marknaden skulle lösa frågan om beredskapslager
            var inte bara naivt utan också ett beslut fullt av ideologiska
            skygglappar. Men det var också ett beslut man var väl medveten
            om att man fattade. Väldigt många remissinstanser påpekade bristerna
            i förslaget, men man valde att blunda och bara köra på, för på
            något vis skulle ju marknaden ändå lösa detta med beredskapslager
            för medicin.
          </note>
          <note>
            Fru talman! Jag yrkar bifall till Vänsterpartiets reservation.
          </note>
          <note type="speaker">
            Anf. 3 MARIA GARDFJELL (MP):
          </note>
          <note>
            Fru talman! Våren som vi nu har lämnat bakom oss kommer att skrivas
            in i historieböckerna. En global pandemi har drabbat världen,
            och många människor har blivit mycket sjuka. Enskildas, företags
            och samhällets ekonomi har också påverkats allvarligt, och vi
            är fortfarande mitt uppe i krisen.
          </note>
          <note>
            De senaste dagarna har vi kunnat ta del av hur covid-19 haft
            ett omfattade utbrott i Gällivare där lokalsamhället har skakats
            om. Pandemin är inte över – inte i Gällivare, inte i min hemstad
            Uppsala och inte någon annanstans heller.
          </note>
          <note>
            Nu står vi inför en sommar då det gäller att hålla i, hålla ut
            och hålla ihop och att alla vi svenskar fortsätter att följa restriktionerna,
            skydda riskgrupperna och göra allt vi kan för att förhindra smittspridningen.
            Som politiker måste vi också göra vad vi kan för att rädda människors
            försörjning och säkra livskraftiga företag.
          </note>
          <note>
            Regeringen och riksdagen har under våren arbetat hårt med att
            få reform efter reform på plats som ska svara upp mot de behov
            som funnits. För Sverige är det en styrka att vi kunnat göra det
            i brett politiskt samförstånd och tillsammans kunnat hitta konstruktiva
            lösningar framåt.
          </note>
          <note>
            Coronapandemin har medfört att flygtrafiken har minskat kraftigt.
            Detta har skapat ekonomiska svårigheter för det delvis statligt
            ägda SAS. För att SAS inte ska gå i konkurs krävs ett kapitaltillskott.
          </note>
          <note>
            Räddningspaketet till flygindustrin måste innehålla klimatkrav.
            Miljö ­ partiet har tillsammans med januaripartierna kommit överens
            om att vi ska skjuta till pengar men att det förutsätter att företaget
            lever upp till nya kli ­ matkrav i linje med Parisavtalet samt
            att andra ägare också bidrar. Corona ­ krisen har aktualiserat
            och tydliggjort att vi också måste möta klimatkri ­ sen.
          </note>
          <note>
            Om kraven uppfylls och riksdagen ger paketet sitt godkännande
            ska SAS kunna få ett tillskott på 5 miljarder kronor. Tillskottet
            är ännu inte beslutat, och låt mig återigen upprepa att stödet
            är villkorat med skarpa klimatkrav.
          </note>
          <note>
            Fru talman! I den här budgeten ges även ett kapitaltillskott
            till Swedavia. Trots kapitaltillskottet står bolaget inför en
            ny verklighet. Efter tio års ständigt ökat flygresande innebär
            coronapandemin en mycket stor inbromsning. Framtiden kommer att
            innebära än större förändringar. I dag bedömer därför Swedavia
            att det inte finns något behov av investeringar som ökar Arlandas
            kapacitet. Utbyggnad av en fjärde bana är alltså inte aktuell.
          </note>
          <note>
            Vilken effekt pandemin kommer att få på resmönster och utvecklingstakt
            de kommande åren är för tidigt att säga. Men klimatkrisen är lika
            akut. Klimatomställningen har bara påbörjats. Flygskatt och satsningar
            på tåg tillsammans med ett ökat medvetande om flygets klimatpåverkan
            gjorde faktiskt att flygandet minskade något redan före coronakrisen.
          </note>
          <note>
            Att en majoritet av riksdagens partier tycker sig veta mer om
            bolagets investeringar än bolaget självt är anmärkningsvärt. Moderaterna,
            Sverigedemokraterna, Centerpartiet, Kristdemokraterna och Liberalerna
            vill i dag att riksdagen ska fatta beslut om ett tillkännagivande
            till regeringen. Dessa partier säger att Arlandas fortsatta utveckling
            inte ska ” stoppas genom politiska beslut ” . Nu är det trots
            allt bolaget självt som har gjort en översyn på marknadsmässiga
            grunder, vilket regeringen utgår från.
          </note>
          <note>
            Vi var många som lyssnade på Greta Thunbergs sommarprat i radions
            Pl. Hon upprepar enträget det som hon sagt så många gånger: att
            vi politiker inte behöver lyssna på henne, men vi måste lyssna
            på forskarna. Hon sa bland annat: ” Jag förstår att det här är
            både jobbigt, obekvämt och tråkigt. Och jag förstår mycket väl
            att man som till exempel politiker eller nyhetsredaktör väljer
            att köra huvudet i sanden och fokusera på annat. Men ni måste
            också förstå att vi som faktiskt måste leva med konsekvenserna
            hela våra liv inte kan unna oss den lyxen .”
          </note>
          <note>
            Hon refererade sedan till en ny forskningsrapport som ”visar
            att rika länder, som Sverige, måste minska sina totala utsläpp
            av koldioxid med 12–15 procent varje år med start 2020 för att
            vara i linje med Parisavtalet”. Greta Thunberg menade också att
            responsen på covid-19 visar att världen kan agera snabbt och kraftfullt
            vid en kris.
          </note>
          <note>
            Miljöpartiet är ett litet parti. Men vi har ett mycket starkt
            stöd från våra väljare och sympatisörer. Några säger att vi haft
            oproportionerligt stor makt. Finare beröm kan Miljöpartiet inte
            få. Men vi har trycket på oss att göra mycket mer. Vi kan nu se
            att den politik vi har drivit för att minska flygets klimatpåverkan
            haft en positiv effekt.
          </note>
          <note>
            Men låt mig som miljöpolitisk talesperson för Miljöpartiet tillägga:
            Det räcker inte. För att nå klimatmålen i enlighet med Parisavtalet
            måste utfasningen av fossila drivmedel gå mycket fortare än vad
            den gör nu. Det händer att företag vinstvarnar i dåliga tider.
            Nu borde varje företag med stora klimatutsläpp klimatvarna, för
            att sedan ställa om, förändra och anpassa verksamheten till nya
            lägre utsläppsnivåer, nya utbud, nya marknader och en ny cirkulär
            ekonomi.
          </note>
          <note>
            Fru talman! Kulturlivet runt om i Sverige har drabbats hårt av
            corona ­ viruset. Visningar, utställningar och konserter har fått
            ställas in. Många kulturutövare har sett sina inkomster försvinna.
            Riksdag och regering har vidtagit flera åtgärder för att rädda
            kulturlivet, bland annat ett krispaket på 500 miljoner kronor
            och ett stödpaket på 320 miljoner kronor för att stötta museer
            och scenkonst.
          </note>
          <note>
            I den här ändringsbudgeten ökar vi anslaget till den regionala
            kulturen med 150 miljoner kronor. Den lokala och regionala kulturen
            utgör basen för kulturlivet på orter och i landsbygden runt om
            i Sverige. Om inte kulturlivet värnas i den svåra situation vi
            befinner oss nu riskerar den kulturella infrastrukturen i stora
            delar av landet att försvinna. Därför är det här en mycket viktig
            satsning.
          </note>
          <note>
            Samtidigt som vi hanterar pandemins direkta effekter på svensk
            ekonomi behöver vi se framåt. Det behövs en grön återhämtning
            efter corona ­ pandemin för att möta klimatkrisen. Motståndskraft
            är det bästa vaccinet mot framtida kriser. Vi har inte råd med
            att klimatomställningen tappar tempot i en ekonomisk svår tid
            efter corona. Därför måste vi i stället växla upp och låta klimatomställningen
            vara vägledande i varje ekonomisk reform.
          </note>
          <note>
            Fru talman! Jag vill passa på att önska dig och dina medarbetare
            glad sommar.
          </note>
          <note>
            Även om Greta Thunberg säger att hon inte tycker att vi ska lyssna
            på henne utan på forskarna vill jag säga att jag tycker att det
            är hög tid att Greta Thunberg snart bjuds in hit till Sveriges
            riksdag. Jag tycker också att det är hög tid att vi politiker
            visar att det är med demokrati och politik som vi effektivt kan
            klara av klimatomställningen. För att tala ett språk som ekonomer
            förstår: Business as usual fungerar inte. Det som behövs är business
            as unusual.
          </note>
          <note>
            Jag vill med det yrka bifall till Miljöpartiets och Socialdemokraternas
            reservation.
          </note>
          <note>
            (Applåder)
          </note>
          <note type="speaker">
            Anf. 4 EDWARD RIEDL (M):
          </note>
          <note>
            Fru talman! Det här är extra ändringsbudget nr 11, om vi ska
            räkna in alla de extra ändringsbudgetar som har funnits i år.
            Den första extra ändringsbudgeten tog Moderaterna initiativ till
            redan i början av det här året, långt innan krisen var ett faktum.
            Då samlade Moderaterna oppositionen, och vi sköt till mer pengar
            till sjukvården och äldreomsorgen eftersom regeringens satsningar
            var otillräckliga.
          </note>
          <note>
            Krisen, orsakad av covid-19, är långt ifrån över. Läget i Sverige
            är allvarligt, och läget i världen är allvarligt. Våra hjältar
            i sjukvården fortsätter oförtrutet att dag och natt jobba för
            allas vårt bästa. De jobbar och sliter, och många av dem kommer
            inte ens att få välbehövlig vila och semester den här sommaren.
            Tänk på det, alla ni ute i landet! Tänk på dem som jobbar och
            sliter för dem av oss som har oturen att drabbas lite värre av
            covid-19 och insjukna allvarligt. Det är för oss de jobbar. Vi
            kan hjälpa dem, och oss själva, genom att minska smittspridningen.
            Det är allas vårt ansvar. Allt är inte som vanligt. Allt kommer
            inte att vara som vanligt. Vi måste hjälpas åt, både för att minska
            smittspridningen och för att se till att samhället håller igång.
          </note>
          <note>
            Runt om i världen håller forskare på med att framställa vaccin.
            Det ska bli säkert och effektivt och hjälpa mot covid-19. Världsmarknaden
            riskerar att snabbt dammsugas på tillgängligt vaccin när ett sådant
            kommer fram. Här riskerar Sverige att halka efter. I ett läge
            när vaccin kommer kanske Sverige hamnar längst bak i kön, om vi
            inte gör tillräckligt. Det handlar ytterst om att Sverige ska
            säkra vaccin för våra medborgare och se till att det finns en
            modell för att fördela vaccin över befolkningen, så att de som
            har störst behov får det först.
          </note>
          <note>
            Vi moderater föreslår i dag att vi ska ta fram en heltäckande
            vaccinstrategi. Jag beklagar att inte hela riksdagen eller regeringen
            står bakom det ännu.
          </note>
          <note>
            Fru talman! I dag kommer Sveriges riksdag också att besluta om
            en smittbärarpenning, så att de som befinner sig i en riskgrupp
            ska kunna stanna hemma från jobbet.
          </note>
          <note>
            Jag vet att många av er som befinner er i en riskgrupp har pratat
            med Camilla Waltersson Grönvall, Moderaternas socialpolitiska
            talesperson, som sitter här i kammaren i dag. Jag vet också att
            många av er följer dagens debatt mycket noga. Jag vill skicka
            en hälsning till Desirée, Bernt, Anita, Vanja, Eva, Stig hemifrån
            Umeå och många fler som har hört av er. Vi har sett er, vi har
            hört er och i dag kan vi glädjande nog leverera ett beslut i Sveriges
            riksdag som innebär att smittbärarpenning blir verklighet.
          </note>
          <note>
            Det handlar om människor som av olika skäl har nedsatt immunförsvar.
            Man kan ha försämrad lungkapacitet. Det är också människor som
            har besegrat cancer men fortfarande lider efter tuffa behandlingar
            och därför är mer utsatta vad gäller covid-19. De jobbar som lärare
            och taxichaufförer. De har jobb som inte kan utföras hemifrån,
            och de utsätter sig varje dag för risken att bli smittade.
          </note>
          <note>
            Moderaterna lyfte fram detta redan i mars. Vi behövde en lösning
            för denna grupp så att man kunde stanna hemma utan att privatekonomin
            skul ­ le slås sönder. När regeringen inte lyssnade tog Moderaterna
            initiativ och lade fram ett förslag i socialutskottet. Jag vill
            skicka ett tack till alla partier i socialutskottet som gjorde
            dagens beslut möjligt och pressade regeringen framför sig. Detta
            skedde på skärtorsdagen den 2 april. Då blev utskottet enigt och
            skickade den här signalen till Sveriges regering.
          </note>
          <note>
            Nu är vi till slut här. Det är mycket glädjande att vi i dag
            kan ge de människor som befinner sig i en riskgrupp en möjlighet
            att stanna hemma utan att ekonomin slås sönder. Om man är särskilt
            utsatt får man ersättning när man stannar hemma.
          </note>
          <note>
            Fru talman! En fortsatt utbyggnad av Arlanda är viktig för jobb
            och tillväxt i hela Sverige. Sverige är ett litet , exportberoende
            land i Europas utkant som är mycket beroende av väl fungerande
            flygförbindelser. Sverige är ett rikt land och har blivit det
            genom handel med andra länder. Flyget är i dag nödvändigt för
            att säkra svenskt välstånd in i framtiden.
          </note>
          <note>
            Arlanda är hela Sveriges flygplats och angelägenhet. Ministern
            och språkröret Per Bolund sa förra veckan att regeringen hade
            kommit överens om att pausa utbyggnaden av Arlanda. Detta dementerades
            av det andra regeringspartiet. Oavsett vem som har rätt eller
            fel i regeringen, fru talman, kan vi konstatera att båda partier
            inte kan ha rätt.
          </note>
          <note>
            Detta är skadligt. Det är skadligt när en regering skickar motstridiga
            signaler och när man inte vet vad man har att förvänta sig. Man
            kan ana vad som har hänt bakom dimridåer i förhandlingsrum, men
            man vet inte. Det kan bara regeringen själv svara på, om den vill.
          </note>
          <note>
            Alldeles oavsett det gick Swedavia samma dag som regeringen presenterade
            kapitaltillskottet ut med att man skulle pausa utbyggnaden. En
            minister i regeringen sa att man hade kommit överens om just detta.
            Men det är såklart bara regeringen själv som vet exakt hur sanningen
            ser ut.
          </note>
          <note>
            När regeringen inte klarar av att vara tydlig är det desto mer
            glädjande att Sveriges riksdag klarar av att vara det. Nu skickar
            en majoritet i Sveriges riksdag en tydlig signal till regeringen,
            Swedavia och svenska folket om att det inte finns någon majoritet
            i kammaren för att hålla på med konster som dessa. Det finns ingen
            majoritet i Sveriges riksdag för att skada vår viktiga flygplats
            Arlanda. Tack till alla andra partier som har varit med och bidragit
            till detta beslut!
          </note>
          <note>
            Låt mig när vi nu pratar miljö också säga något apropå det som
            Miljöpartiets representant tog upp. Även jag tycker att det är
            viktigt. Flyget ska självfallet bidra till den gröna omställningen.
            Det kan göras tack vare svensk ingenjörskonst. För varje år som
            går minskar utsläppen per passagerarkilometer. Det är bra. Det
            minskar utsläppen. Det är svenskt kunnan ­ de och svensk teknik
            i många av de innovationer, uppfinningar och annat som gör flyget
            bättre och grönare. Självklart ska även flyget bidra till en grön
            omställning. Men Sverige som exportberoende land är beroende av
            fungerande flygtrafik i hela landet.
          </note>
          <note>
            Fru talman! Jag ber om ursäkt för att jag kommer att vara lite
            tråkig en stund. Jag kommer att läsa upp några av de saker som
            Moderaterna har drivit igenom under våren.
          </note>
          <note>
            Den 18 mars presenterade Moderaterna förslag om en företagsakut
            med statliga räntegarantier. Den 25 mars anpassade sig regeringen.
          </note>
          <note>
            Den 23 mars presenterade Moderaterna ett förslag om statligt
            stöd till företagens hyreskostnader. Den 25 mars anpassade sig
            regeringen till det.
          </note>
          <note>
            Den 23 mars presenterade Moderaterna ett förslag om slopade arbetsgivaravgifter.
            Den 25 mars gick regeringen med på att sänka dem.
          </note>
          <note>
            Den 23 mars presenterade Moderaterna ett förslag om sänkt ränta
            på skattekrediterna. Den 14 april gick regeringen med på att åtminstone
            halvera dem.
          </note>
          <note>
            Den 7 april presenterade Moderaterna ett förslag om heltidspermittering.
            Den 14 april anpassade sig regeringen till det.
          </note>
          <note>
            Den 7 april presenterade Moderaterna ett förslag om omsättningsstöd
            för att rädda jobb och företag. Den 30 april gick regeringen med
            på det. Förra veckan kunde vi fatta beslut om det här i kammaren.
          </note>
          <note>
            Den 26 maj presenterade Moderaterna ett förslag om 100 miljoner
            kronor i statligt stöd till de regionala flygplatserna. Den 14
            juni anpassade sig regeringen till det. I dag kommer riksdagen
            att fatta beslut om det nödvändiga stödet som gör att flygplatser
            runt om i Sverige kan överleva.
          </note>
          <note>
            Fru talman! Sverige gick in i den här krisen med lägst tillväxt
            per person i hela Europeiska unionen. Sedan Stefan Löfven blev
            statsminister 2014 har 27 av EU:s 28 medlemsländer minskat arbetslösheten.
            Det är bara i Sverige som arbetslösheten har ökat under de här
            åren.
          </note>
          <note>
            Efter krisen måste Sverige lösa de problem som vi hade före krisen.
            Men vi måste också lösa de problem som uppstått i samband med
            krisen. Utan många av de krisstöd som vi har fattat beslut om
            i Sveriges riksdag hade betydligt många fler jobb gått förlorade.
          </note>
          <note>
            Fru talman! Vi moderater kommer att fortsätta att jobba konstruktivt
            med att ta fram förslag och göra allt som vi kan för att Sverige
            på bästa sätt ska ta sig igenom den här krisen. Vi har tagit fram
            förslag för att minska smittspridningen. Vi föreslår nu en vaccinstrategi.
            Vi har tagit fram förslag och drivit på för mer pengar till sjukvården
            och omsorgen. Vi har tagit fram förslag för att rädda svenska
            jobb och företag. Vi befinner oss fortsatt mitt i krisen, och
            mycket arbete kvarstår.
          </note>
          <note>
            Jag önskade glad sommar i förra veckans debatt och gör det även
            i denna debatt till fru talmannen, alla de m som jobbar här i
            Sveriges riksdag och alla de riksdagskollegor som har varit med
            och bidragit till att vi har fått mycket av allt detta på plats.
            Men låt mig vara tydlig med att vi nog kommer att få önska varandra
            glad sommar och trevlig höst ett par gånger till.
          </note>
          <note>
            (Applåder)
          </note>
          <note type="speaker">
            Anf. 5 ULLA ANDERSSON (V) replik:
          </note>
          <note>
            Fru talman! Jag är lite nyfiken på vad Moderaterna bygger sina
            antagande n om varför Arlanda måste byggas ut . Tittar man på
            Arlandas miljötillstånd ser man att det finns tillstånd för 350
            000 lyft och landningar per år. År 2018 gjordes 244 000 sådana.
            Det är mycket färre starter och landningar än som gjordes år 2000.
            Antalet flygningar minskar alltså. De minskade med 2 procent i
            fjol. Inrikesflyget har minskat med 8 procent. Det förhåller sig
            till och med så att man om man förde över Brommas flygtrafik till
            Arlanda skulle klara sig med den kapacitet som finns i dag.
          </note>
          <note>
            Fru talman! Världsnaturfonden säger följande i ett uttalande:
            ” Ska man som politiker ta ställning för en utbyggnad av Arlanda
            så ska man vara ärlig med varför man gör det – alltså att man
            vill att flygtrafiken ska öka kraftigt. ”
          </note>
          <note>
            Arlanda kan ha 90 starter och landningar per timme. Mellan åren
            2016 och 2019 har det som mest kommit upp till 73. Varför ska
            man då ta ställning för att man politiskt inte kan få stoppa en
            utbyggnad av Arlanda? Vi måste alla ta ansvar för klimatet. Vi
            kan inte öka utsläppen. Vad bygger ni ert ställningstagande på,
            Edward Riedl?
          </note>
          <note type="speaker">
            Anf. 6 EDWARD RIEDL (M) replik:
          </note>
          <note>
            Fru talman! Låt mig först säga att vi nog har samma ambition
            som Vänsterpartiet när det gäller att ställa om hela samhället,
            även flyget.
          </note>
          <note>
            Vi har lyssnat på Swedavias bedömning och det som sedan fattades
            beslut om i Arlandarådet. Det bygger på en hel del saker som behöver
            göras på Arlanda för att klara den ökade kapacitet som andra bedömer
            kommer att ske.
          </note>
          <note>
            Varken jag eller Moderaterna har gjort en egen utredning, utan
            vi har lyssnat på dem som vi har att lyssna på vad gäller flygtrafikens
            utveckling. Man kan i hela världen se att flygtrafiken och flygtransporterna
            ökar snabbt.
          </note>
          <note>
            Precis som jag beskrev blir för övrigt flyget grönare. För varje
            år som går minskar utsläppen per passagerarkilometer. Den globala
            utmaningen är att antalet passagerarkilometer inom flyget ökar
            samtidigt som utsläppen per passagerarkilometer minskar. Det innebär
            att svensk ingenjörskonst även i fortsättningen behöver vara med
            och bidra till grön omställning, inte bara i Sverige utan i hela
            världen.
          </note>
          <note>
            Man kan säkerligen landa olika. Men vår bedömning är att Sverige
            även fortsättningsvis behöver goda flygförbindelser inom landet
            . Vi vet ju att Vänsterpartiet vill avveckla inrikesflyget. Det
            tror inte vi moderater och en del andra partier i Sveriges riksdag
            är möjligt om man vill ha tillväxt och välstånd i Sverige. Dessutom
            behöver vi ha god kontakt med andra länder runt om i världen.
          </note>
          <note>
            Vi har dock inte gjort några egna beräkningar eller modeller
            för detta, utan vi har lyssnat på dem som vi har att lyssna till.
            I detta fall handlar det om det som Swedavia och Arlandarådet
            har tagit fram.
          </note>
          <note>
            Där är det bland annat en ny landningsbana man pratar om. Man
            behöver bättre flöden inne på Arlanda. Alla ni i Sverige som reser
            med flyg vet hur Arlanda ser ut en vanlig pendlardag. Det behöver
            göras betydligt mycket mer inne på Arlanda. Bedömningen är att
            det kommer att krävas ungefär 75 miljarder de kommande åren för
            att få Arlanda att bli den flygplats och den hubb de flesta av
            oss vill att den ska bli.
          </note>
          <note>
            (Applåder)
          </note>
          <note type="speaker">
            Anf. 7 ULLA ANDERSSON (V) replik:
          </note>
          <note>
            Fru talman! Jag tycker att det är bra om man håller sig till
            sanningen i riksdagens talarstol. Vänsterpartiet har inte sagt
            sig vilja avveckla inrikesflyget. Det påståendet får Edward Riedl
            stå för. Jag tycker att han ska ta tillbaka det.
          </note>
          <note>
            Däremot tycker vi att onödiga flygresor inte ska genomföras.
            Om det går att ta tåget och restiden är mindre än fyra timmar,
            varför ska man då ta flyget? Vi har alla ett ansvar att ta, var
            och en av oss, att transportera oss på ett miljövänligt sätt om
            det går. Det är en sak att flyga från Pajala hit till Stockholm,
            en annan att ta sig hit från Karlstad eller Sundsvall. Det klarar
            man enkelt med tåg, och än enklare om vi satsar på tåget.
          </note>
          <note>
            Men nu är det ju så att Arlanda har ett miljötillstånd för långt
            fler landningar och starter än vad man utnyttjar. Swedavia räknar
            i sin rapport med att flyget ska fortsätta öka, trots att flyget
            minskar och har minskat. Arlanda använder inte sin kapacitet och
            har inte så gjort. Man kan till och med föra över flyget från
            Bromma till Arlanda utan utbyggnad. Varför ska vi då bygga ut
            flyget och stimulera fram ett ökat flygande?
          </note>
          <note>
            Vi behöver ta ansvar för klimatet. Det kan väl inte vara rimligt
            att vi här ska fatta beslut som går i helt motsatt riktning när
            vi ser vad som händer runt omkring i vår värld. Jag vet inte om
            Edward Riedl blundade i går när Aktuellt sändes eller om han inte
            såg på det för att det var fint väder. Men vi kan tydligt se konsekvenserna
            av hur vi lever. Människor får konsekvenserna i sin vardag, i
            sitt vatten och i sina skördar. Vi får dem i våra skogar och runt
            om i vår närmiljö. Vi påverkas alla, och de allra fattigaste påverkas
            mest. Vi har ett ansvar att ta, Edward Riedl.
          </note>
          <note type="speaker">
            Anf. 8 EDWARD RIEDL (M) replik:
          </note>
          <note>
            Fru talman! Ulla Andersson har helt rätt i att jag hade fel.
            Jag ber om ursäkt. Vänsterpartiet vill inte avveckla allt inrikesflyg
            i Sverige, men större delen av det. Tack för det tydliggörandet!
            Självklart ska det vara rätt i talarstolen. Vi moderater tycker
            att det är problematiskt att man vill avveckla större delen av
            inrikesflyget, eftersom Sverige är beroende av det. Svenskt näringsliv
            är beroende av det. Svenska jobb är beroende av att flygtrafiken
            fungerar inom landet och till andra länder.
          </note>
          <note>
            Den utveckling som sker i världen är att flygtrafiken ökar mycket
            snabbt. Det är sannolikt detta Swedavia räknar på. Jag är ingen
            expert på detta. Det kanske Ulla Andersson är – det får står för
            henne i så fall. Men jag gissar att Swedavia tittar på utvecklingen
            i världen och drar ut linjerna i framtiden.
          </note>
          <note>
            Detta ställer oss inför två saker. Det första är att bygga ut
            kapaciteten på Arlanda, så att Sverige klarar av att bli hubben.
            Det är bra för miljön, för alternativet är att svenska resenärer
            som ska åka ut i världen måste ta sig till våra grannflygplatser
            i Helsingfors, i Oslo eller nere i Köpenhamn. En del gör detta
            redan i dag av andra skäl, men vi behöver ha ett fungerande Arlanda.
            Det är ett av skälen.
          </note>
          <note>
            Det andra som vi ställs inför är att se till att miljö- och klimatomställningen
            sker på ett bra sätt i världen. Det här händer vad Sverige än
            gör – flygtrafiken ökar mycket snabbt i världen, framför allt
            i Sydostasien och i Mellanöstern. Där har vi den stora tillväxten
            av flygtrafiken. Min poäng, fru talman, är att Sverige bidrar
            – svenska företag, svenska ingenjörer och svensk ingenjörskonst
            bidrar till bättre flygbränslen och bättre flygplansmotorer som
            är bättre anpassade till framtiden och till miljön och klimatet.
            Det är bra; där ska Sverige vara. Vi ska inte avveckla flyget.
            Vi ska göra flyget grönare.
          </note>
          <note type="speaker">
            Anf. 9 CHARLOTTE QUENSEL (SD):
          </note>
          <note>
            Fru talman! Sverigedemokraterna är överlag positiva till regeringens
            nionde extra ändringsbudget, som avser ersättning till riskgrupper,
            kapitalinsatser i statligt ägda företag och andra åtgärder med
            anledning av coronaviruset.
          </note>
          <note>
            I propositionen finns ett riktat stöd till SAS och Swedavia,
            men också stöd till icke-statliga flygplatser. Just det senare
            stödet är extra glädjande att se, eftersom Sverigedemokraterna
            under våren, genom förslag till utskottsinitiativ i både trafikutskottet
            och finansutskottet, har efterfrågat stöd till just icke-statliga
            flygplatser.
          </note>
          <note>
            Sverige är till ytan ett av Europas största länder, med en längd
            på hela 1 572 km. Från Smygehuk, Sveriges sydligaste spets, når
            man väl förbi Rom med samma avstånd. Det ställer andra krav på
            kommunikationer jämfört med flera av våra europeiska till ytan
            mindre länder. Om det ska gå att leva i hela Sverige på något
            så när likvärdiga villkor behöver vi tillgång till väl utbyggt
            flyg över hela landet. Vi behöver det för att upprätthålla samhällsnödvändiga
            transporter i form av brand ‑ , ambulans ‑ , polis- och försvarsflyg.
            Vi är även beroende av flyget för privata resor och för att möta
            näringslivets behov. Att det finns flygplatser spridda över hela
            landet är alltså av vikt för Sveriges tillväxt, för vår säkerhet
            och för vårt välbefinnande.
          </note>
          <note>
            Fru talman! Restriktionerna för in- och utrikesresor som införts
            på grund av covid-19-pandemin har drabbat flygindustrin särskilt
            hårt. Samtidigt som restriktionerna har varit nödvändiga för att
            minska smittspridningen har de inneburit att flygtrafiken minskat
            kraftigt, med betydliga ekonomiska konsekvenser som följd för
            både flygbolag och flygplatser. Sverigedemokraterna är positiva
            till att staten nu föreslår ett ekonomiskt stöd till SAS och Swedavia,
            likaså till det stöd till icke-statliga flygplatser jag nämnde
            tidigare.
          </note>
          <note>
            Den svenska flygindustrin behöver förutsättningar för att överleva
            och utvecklas på lång sikt, vilket försvåras av regeringens otydliga
            hållning och tvära kast om framtidens flyg. Om vi ska ha flyg
            som ett transportmedel i hela Sverige måste flygindustrin kunna
            konkurrera på marknadsmässiga villkor och ha möjlighet att planera
            sina kommande kapacitetsbehov utan svajiga politiska utspel.
          </note>
          <note>
            Swedavias verksamhet har i samband med införandet av reserestrik
            ­ tio ­ nerna i princip upphört, samtidigt som de flygplatser
            som koncernen äger och driver kommer att vara viktiga när restriktionerna
            lättar. Precis som SAS behöver Swedavia kunna genomföra sina investeringar
            utan in ­ bland ­ ning av politiker. Att pausa projekten på Arlanda
            Airport som avser att tillföra ny kapacitet genom en ny pir och
            förbättrad bagagehantering är inte något Sverigedemokraterna ser
            som strategiskt bra när vi tvärtom be ­ höver modernisera och
            utveckla Arlanda.
          </note>
          <note>
            Sverigedemokraterna vill ännu en gång påminna om att Stockholm
            Arlanda Airports framtida utveckling ska säkerställas utan politiska
            krokben. Flygplatsens utveckling behövs för att Sveriges konkurrenskraft
            ska förbli stadig, samtidigt som Arlanda är viktig för jobb och
            tillväxt i hela landet. Det är därför glädjande att Sverigedemokraterna
            har fått gehör i utskottet för yrkandet om Arlanda Airport i vår
            reservation.
          </note>
          <note>
            Fru talman! Med midsommaren bakom oss och förhoppningsvis ett
            par härliga svenska sommarmånader framför oss lurar dessvärre
            mycket mör ­ ka moln vid horisonten. Det mesta ser osäkert ut.
            Vi har den största ekonomiska krisen i modern tid. Arbetslösheten
            ökar utan kontroll, trots satsningar på det motsatta. Senast i
            går kom nya nedslående siffror om ökad ungdomsarbetslöshet.
          </note>
          <note>
            EU har återupptagit förhandlingarna för både långtidsbudgeten
            och nästa årsbudget. Förutom detta pågår en historiskt stor omvälvning
            med enorma stödpaket till EU-länder med dålig ekonomi. För Sverige
            ser detta ut att bli mycket kostsamt.
          </note>
          <note>
            Vi vet ännu inte om corona slår till med ännu en våg som kanske
            är ännu starkare. Vissa insatta varnar för en ny våg i höst. Vissa
            säger att corona är här för tio år. Andra säger att vi är igenom
            det värsta. Allt vi vet är att Sverige kommer att behöva rusta
            för kommande tider där även en lågkonjunktur blir en stor utmaning.
          </note>
          <note>
            Att våra företag tar sig igenom krisen och därmed kan erbjuda
            arbetstillfällen är centralt för återhämtningen. Sverigedemokraterna
            har hela tiden uppmanat till större stöd för företagen. Förra
            veckan beslutade riksdagen att godkänna regeringens omställningsstöd
            till företag som sett en stor minskning av omsättningen. Men stödet
            ska bara gälla för månaderna mars och april.
          </note>
          <note>
            Vi har flera gånger påtalat att krisen inte tillnärmelsevis är
            över och att stödet bör förlängas i varje fall över sommaren.
            Vi har påpekat att stödet för endast mars och april slår helt
            fel för vissa företag. Det gäller framför allt företag som är
            säsongsberoende och vilkas högsäsong infaller efter april.
          </note>
          <note>
            Ett exempel på drabbade företag är nöjesparkerna som i går fick
            besked av regeringen. De får inte öppna över huvud taget i sommar.
            Med det beskedet från regeringen räknar i varje fall jag med att
            vi snart ser ännu en extra ändringsbudget med något slags omställningsstöd
            för företag som inte återhämtat sig efter april.
          </note>
          <note>
            Ett annat stöd Sverigedemokraterna vill se förlängt är den tillfälliga
            nedsättningen av arbetsgivaravgiften. Så sent som förra veckan
            lade vi fram ett förslag i finansutskottet om ett utskottsinitiativ
            om att förlänga den tillfälliga nedsättningen av arbetsgivaravgiften
            och låta den löpa i ytterligare två månader, det vill säga till
            den 31 augusti. Tyvärr var det inga av de övriga partierna som
            delade vår syn på behovet.
          </note>
          <note>
            Fru talman! Det här kommer troligtvis inte att bli en vanlig
            sommar för oss riksdagsledamöter. Jag gissar att det är många
            med mig som planerar att jobba på, mer eller mindre som vanligt.
          </note>
          <note>
            Med det vill jag ändå passa på att önska tredje vice talmannen
            med kollegor en riktigt skön sommar. Jag vill också passa på att
            önska kollegorna i finansutskottet en skön sommar, med mer eller
            mindre arbete. Framför allt vill jag tacka finansutskottets personal
            som trots en enorm arbetsbörda under denna vår stöttat oss ledamöter
            med samma positiva inställning och skickliga sätt som alltid.
          </note>
          <note>
            (Applåder)
          </note>
          <note type="speaker">
            Anf. 10 JOHAN HEDIN (C):
          </note>
          <note>
            Fru talman! Vi är nu i slutet av en ur de allra flesta perspektiv
            helt unik riksdagstermin. Jag vill inledningsvis passa på att
            rikta mitt och Centerpar ­ tiets tack till alla som kämpat hårt
            och enträget för att hantera den pågående pandemin och dess skadeverkningar.
            Jag förstår vilka uppoffringar det har krävt och vad det inneburit
            i form av sorg för många.
          </note>
          <note>
            Alla ska veta att arbetet har varit igång dag som natt för att
            se till att vi kan göra allt vi kan för att motverka konsekvenserna
            av den pandemi som har tagit liv, skadat mångas hälsa och samtidigt
            satt det svenska näringslivet under hård press.
          </note>
          <note>
            Vi debatterar nu den nionde extra ändringsbudgeten. I dag tar
            vi viktiga steg för den statliga bolagsportföljen samtidigt som
            samhällsviktig infrastruktur upprätthålls. Vi stärker också förutsättningar
            för jobb och företag i hela landet.
          </note>
          <note>
            Som en följd av att hålla nere smittspridningen i samhället har
            de regio ­ nala flygplatserna drabbats hårt när vi fått en kraftigt
            reducerad flygtrafik. Sverige är ett glest befolkat land med långa
            avstånd, där flyget spelar en viktig roll för resor och transporter.
            De regionala flygplatserna betyder oerhört mycket för att samhällskritiska
            transporter ska kunna utföras snabbt och effektivt. Om tillgängligheten
            till olika regioner försämras kommer det ge negativa konsekvenser
            för förutsättningarna att bedriva samhällsviktiga flygtransporter
            som till exempel ambulansflyg.
          </note>
          <note>
            Tillgängligheten spelar stor roll för jobb och företag i olika
            delar av Sverige, men också för den civila och militära beredskapen.
            Med den budget vi behandlar i dag fördubblas stödet under 2020
            till regionala flygplatser. Samtidigt går 900 miljoner kronor
            till Luftfartsverket för att kunna upprätthålla samhällsviktiga
            uppdrag.
          </note>
          <note>
            Flygbolaget SAS räknar med att krisen kommer att påverka företaget
            en bra bit in på 2022. Det behöver stöd för att överleva coronakrisen.
            Flera regeringar runt om i Europa har den senaste tiden gått in
            ekonomiskt för att rädda flygbolag. I dag är svenska staten största
            ägaren i SAS och ska som ägare ta ansvar för att hålla bolaget
            vid liv, tillsammans med Danmark och Norge. Den budget vi behandlar
            i dag innehåller därför upp till 5 miljarder i ekonomiskt stöd
            som del av en rekapitaliseringsplan. Efter krisen är det avgörande
            att SAS blir ett långsiktigt lönsamt och hållbart företag, eftersom
            det faktiskt handlar om skattebetalarnas pengar.
          </note>
          <note>
            Fru talman! Utbildnings- och bemanningssektorn kommer att ha
            en viktig roll under de kommande åren för att möta behoven av
            kompetensförsörjning, omställning, rekrytering och matchning.
            Sällan har både arbetsmarknaden och arbetslivet förändrats på
            ett sådant omfattande sätt och under så kort tid som nu.
          </note>
          <note>
            Varje bransch har grundläggande kompetensbehov. Företag som befinner
            sig i läget att de behöver minska antalet anställda kan använda
            tiden till att bygga på sin kompetens så att de står starkare
            när vi kommer ut på andra sidan krisen. Med det föreslagna kapitaltillskottet
            i den budget vi behandlar i dag tar vi ansvar för att det statliga
            bolaget Lernia kan ha affärsmässiga förutsättningar att driva
            verksamheten vidare samtidigt som bolaget aktivt kan bidra till
            omställningen av Arbetsförmedlingen.
          </note>
          <note>
            Fru talman! För Centerpartiet är det uppenbart att vi inte kan
            utesluta några åtgärder när det gäller att rädda svenska företag
            och jobb. Men att veta vilken åtgärd som ska sättas in när är
            ingen enkel uppgift.
          </note>
          <note>
            Är det så att den bild av tidiga positiva tecken som vi ser i
            ekonomin kommer att förstärkas? Kan vi gå över till nästa skede
            i bekämpningen av smittan och satsa på mer framåtsyftande åtgärder,
            på att tidigarelägga investeringar och på att stimulera till privata
            investeringar i näringslivet?
          </note>
          <note>
            Vi måste ha båda tankarna i huvudet samtidigt. Med denna ändringsbudget
            tar vi ytterligare steg för att säkerställa en livskraftig statlig
            bolagsportfölj, en robust svensk flyginfrastruktur och bra förutsättningar
            för näringslivet i hela landet när vi kommer ur krisen.
          </note>
          <note>
            Med de orden vill också jag önska alla en riktigt trevlig sommar!
          </note>
          <note type="speaker">
            Anf. 11 ULLA ANDERSSON (V) replik:
          </note>
          <note>
            Fru talman! Centerpartiet vill gärna kalla sig för det gröna
            partiet. Som en vurmare för klimat och miljö är jag väldigt glad
            över att det finns borgerliga partier som säger sig vilja vara
            gröna.
          </note>
          <note>
            Men hur kan ett grönt parti ställa sig bakom finansutskottets
            förslag till tillkännagivande – som ni i dag avser att göra, och
            som riksdagen senare ska fatta beslut om – om en utbyggnad av
            Arlanda?
          </note>
          <note>
            Jag har tidigare här i dag redovisat för Edward Riedl från Moderaterna
            att en utbyggnad inte behövs och att det finns kapacitet kvar
            på Arlanda även om flyget på Bromma flygplats skulle flytta dit
            och den stänga igen.
          </note>
          <note>
            Jag skulle vilja veta varför Centerpartiet vill öka utsläppen
            i en tid när vi behöver göra allt vad vi kan för att minska utsläppen.
          </note>
          <note type="speaker">
            Anf. 12 JOHAN HEDIN (C) replik:
          </note>
          <note>
            Fru talman! Ulla Andersson från Vänsterpartiet tar upp en viktig
            sak när hon frågar mig varför jag vill att utsläppen ska öka.
            Naturligtvis vill jag inte det. Det finns en skillnad mellan utsläpp
            och transport. Principen ska vara att vi jagar just utsläppen
            och inte själva transporterna.
          </note>
          <note>
            Det finns två sätt att se på hur vi löser miljöproblemen : utveckling
            eller avveckling. Det är tydligt att det finns en skillnad mellan
            Centerpartiet och Vänsterpartiet i hur man ser på den frågan.
          </note>
          <note>
            Det finns en hel del man kan göra för att förbättra miljöprestanda
            för flyget. Vi har föreslagit en obligatorisk inblandning av biobränslen.
            Elflyget verkar utvecklas med stormsteg. Vi har även fått in i
            regeringssamarbetet ett projekt om minusutsläpp som kan bli oerhört
            värdefullt.
          </note>
          <note>
            Någonting annat som kanske inte är så sexigt att prata om men
            som kan vara oerhört betydelsefullt är ett gemensamt europeiskt
            luftrum där vi förenklar och förkortar resvägarna inom Europa
            i luften. Det kan betyda väldigt mycket.
          </note>
          <note>
            Jag vet inte om Vänsterpartiet fortfarande vill lämna EU. Men
            internationellt samarbete är oerhört viktigt för att få sådana
            saker till stånd.
          </note>
          <note>
            Fru talman! Ska man kunna leva i hela vårt avlånga land, som
            är glest befolkat, måste vi kunna flyga. Näringslivet måste kunna
            utvecklas och generera tillväxt.
          </note>
          <note>
            Sin vana trogen verkar Vänsterpartiet bortse från att kakan måste
            skapas innan den kan fördelas, och det är just i ett fritt och
            utvecklande näringsliv som kakor skapas. Vi behöver hålla båda
            dessa tankar i luften samtidigt.
          </note>
          <note type="speaker">
            Anf. 13 ULLA ANDERSSON (V) replik:
          </note>
          <note>
            Fru talman! I Gävle hade vi en flygplats. Det tog 20 år att få
            den nedlagd. Argumenten var att Sandvik inte skulle klara sig
            utan flygplatsen. Man hade 17 mil till Arlanda. Sandvik står kvar
            och utvecklas väl. Det finns både alternativ och möjligheter att
            fortfarande flyga även om man inte bygger ut Arlanda.
          </note>
          <note>
            De exempel som Johan Hedin tar upp med inblandning av mer så
            kallat biodrivmedel i flygbränsle kommer inte att ha någon effekt
            innan vi ens behöver ställa om. Vi behöver ställa om nu – inte
            på 20- och 30-talet.
          </note>
          <note>
            Jag tänker återigen läsa upp det som Världsnaturfonden säger
            när de presenterar sin rapport om flygets framtid här i Sverige:
            Ska man som politiker ta ställning för en utbyggnad av Arlanda
            ska man vara ärlig med varför man gör det, alltså att man vill
            att flygtrafiken ska öka kraftigt.
          </note>
          <note>
            Det är också det som Centerpartiet redogör för. Även om man skulle
            hitta mer så kallade miljövänliga sätt att flyga på kommer utsläppen
            att öka. Och varför ska man bygga ut en flygplats som inte ens
            nu når upp till den kapacitet man har tillstånd för, utan långt
            därifrån? Varför ska man då bygga ut den? Förklara det för mig!
            Varför ska man bygga ut en flygplats som inte ens når sin kapacitet
            i dag? Flygtrafiken har till och med minskat där; det är mindre
            flygtrafik på Arlanda nu än det var för 20 år sedan, när man hade
            två landningsbanor.
          </note>
          <note>
            Förklara det för mig, för det har du hittills inte lyckats med,
            Johan Hedin! Varför ska Centern gå från att vara grönt till ett
            utsläppsparti?
          </note>
          <note type="speaker">
            Anf. 14 JOHAN HEDIN (C) replik:
          </note>
          <note>
            Fru talman! Jag vill ge Ulla Andersson från Vänsterpartiet rätt
            i en sak: Politiken ska inte i onödan blanda sig i. Jag tror att
            huvudanledningen till att man vill sätta ned foten i frågan är
            att det har förekommit så motstridiga uppgifter från regeringens
            olika representanter. När man frågar en säger den personen att
            vi i princip har lagt ned Arlanda. Frågar man en annan säger den:
            Nej, nej – vi ska utveckla och se till att vi kan flyga i hela
            landet.
          </note>
          <note>
            Det finns ett behov av att klargöra de långsiktiga förutsättningarna,
            inte minst för näringslivet, så att de vet vad som gäller och
            så att man kan göra de investeringar som behövs för att vi ska
            få fart på tillväxten igen i Sverige när vi kommer ur krisen på
            andra sidan. Därför tror jag att det är viktigt att riksdagen
            tar ansvar och sätter ned foten i frågan.
          </note>
          <note>
            Sedan kan jag inte, fru talman, låta bli att se även detta i
            ett större perspektiv. Det är ett ideologiskt perspektiv med utveckling
            eller avveckling. Historien visar med ganska brutal tydlighet
            vad den fria ekonomin innebär för välfärdsutveckling, välståndsutveckling
            och tillväxt. Om man inte tror på det är det klart att man vill
            avveckla, men historien visar att alla de ekonomier som har provat
            ett annat system än den fria ekonomin inte bara misslyckas kapitalt
            med att bygga välstånd, utan detta leder också oftast till ganska
            allvarliga miljökatastrofer.
          </note>
          <note>
            Om man höjer blicken och ser detta perspektiv tror jag att Ulla
            Andersson och Vänsterpartiet har en hemläxa att göra.
          </note>
          <note>
            (Applåder)
          </note>
          <note type="speaker">
            Anf. 15 ACKO ANKARBERG JOHANSSON (KD):
          </note>
          <note>
            Fru talman! I mars månad ställde riksdagen om. Skälet var pandemin.
            Det fanns skäl att göra vad vi kan för att helt enkelt inte vara
            för nära var ­ andra. Vi skulle möjliggöra fysisk distansering.
            Det var självklart för riksdagen att vidta dessa åtgärder.
          </note>
          <note>
            Samtidigt finns det jättemånga människor i Sverige som berättar
            att de tvingas vidta mycket större åtgärder därför att de lever
            med en sjukdom och ett hälsotillstånd som gör att de tillhör vad
            man kan kalla för en riskgrupp. De tvingades på egen hand att
            vidta åtgärder som ingen av oss behöver vidta om vi inte tillhör
            en riskgrupp. Det är människor som nyligen har transplanterats,
            som har genomgått en svår sjukdom, som har nedsatt lungfunktion
            eller vad det nu kan vara.
          </note>
          <note>
            Det är människor som inte alltid kan arbeta hemifrån. Det fungerar
            sällan för den som är i handeln, för den som är förskollärare
            eller för den som är lärare. De tvingas vidta andra åtgärder.
            Jag har tagit del av många berättelser från människor som har
            tagit ut semester och kompledigt. De har gjort vad de kan för
            att hålla sig undan och minska risken att drabbas av covid-19.
            Det är självklart om man tillhör en riskgrupp eller är närstående
            till någon i en riskgrupp att man gör vad man kan för att inte
            drabbas av sjukdomen.
          </note>
          <note>
            Detta är vad enskilda människor har gjort. Men det offentliga
            har ett ansvar för att göra vad vi kan för att hela samhället
            ska kunna slippa smittan och undgå att bli sjuka. I strategin
            ingår att vi ska kunna hålla riskgrupper borta från covid-19.
            Det har varit en tydlig strategi som självklart är rätt och riktig.
          </note>
          <note>
            Men när det gäller riskgrupperna kan man inte säga att regeringen
            har varit snabb. Detta må vara den elfte eller nionde ändringsbudgeten,
            men när det gäller riskgrupper är det första gången – och äntligen
            – som vi får ett förslag på bordet.
          </note>
          <note>
            Det handlar om människor som är rejält utsatta och som tillhör
            en riskgrupp. Socialstyrelsen har definierat vilka riskgrupperna
            är. Men det handlar också om att vara närstående till någon som
            är i en riskgrupp. Då behöver man iaktta särskild försiktighet.
          </note>
          <note>
            Det handlar också om dem som är gravida. Att vara gravid är självklart
            ingen sjukdom. Men man kan ju själv tillhöra en riskgrupp, och
            framför allt är det viktigt att säkerställa att den som är gravid
            och snart ska föda inte har med sig smittan in på förlossningsavdelningen.
            Det är alltså viktigt att kunna säkerställa något slags karantäntid
            före förlossningen så att man inte har med sig smittan in. Då
            måste vi ha ett socialförsäkringssystem som möjliggör detta.
          </note>
          <note>
            Moderaterna lämnade förslaget i mars månad. Så småningom blev
            det ett utskottsinitiativ, och under den här perioden sa regeringen
            att man arbetade på något sådant. Det kändes ändå ganska bra,
            för det här var någonting som alla partier verkade vara överens
            om att vi behöver just för att vi har bestämt att riskgrupper
            ska skyddas.
          </note>
          <note>
            Sedan gick tiden, och utskottsinitiativet landade i socialutskottet.
            Den 16 april var vi redo att kunna fatta beslut, och det gjorde
            vi enigt. Vi lyckades hitta en samsyn i vilka grupper det handlar
            om och vad som är rimligt att hitta ett skydd för. Vi bestämde
            att det ska finnas en ersättning för extra sårbara grupper och
            att deras närstående också kan inbegripas i detta. Det handlar
            också om gravida. Dessa tre delar beslutade en enig kammare den
            16 april att regeringen skulle leverera.
          </note>
          <note>
            Och så är det först i dag vi står med ett budgetutrymme som ger
            möjlighet till en del av detta! Det har verkligen inte varit en
            snabb process. Ibland har jag undrat om alla regeringstjänstemän
            sitter på Finansdepartementet och ingen på Socialdepartementet.
            Vi hade behövt fler där för att kunna genomdriva de viktiga förändringar
            som detta ärende handlar om.
          </note>
          <note>
            I dag fattas ett budgetbeslut om att ge ungefär 6 miljarder i
            ersättning till sårbara grupper. Men det är egentligen bara en
            del vi är ganska säkra på hur den ska se ut. När det gäller närstående
            och när det gäller gravida är det väldigt oklart vilket skydd
            de kommer att få. Det är en liten peng med i det budgetbeslut
            som ligger framför oss när det gäller närstående. Det som gäller
            gravida är inte synligt i förslagen. Regeringen förväntas fatta
            beslut senast denna vecka eftersom allt ska träda i kraft den
            1 juli.
          </note>
          <note>
            Det är klart att jag som kristdemokrat är mån om att riskgrupperna
            får det skydd de behöver. Jag är glad över att vi kunde enas i
            utskottet. Tack till alla kamrater där, som alltid är konstruktiva
            och hittar bra lösningar!
          </note>
          <note>
            Men det tar alldeles för lång tid innan vi kommer dit. Om man
            har som strategi för landet att minska risken för riskgrupperna
            och göra så att de kan undgå smittan låter man inte långsamhetens
            lov gälla när man ska ta fram förslagen. Då sätter man fart och
            ser till att de kommer fram.
          </note>
          <note>
            Det är därför med viss sorg jag står här i dag och i och för
            sig ändå är glad för 6 miljarder i ersättning för extra sårbara
            grupper. Det är en stor summa. Men det är ganska sent.
          </note>
          <note>
            Jag hoppas att regeringen fullföljer riksdagens beslut så att
            även närstående kan stanna hemma om de inte kan ordna sitt arbete
            så. Det gäller också gravida som behöver kunna undgå smittan den
            sista tiden eller om man har ett arbete som innebär många nära
            kontakter och därför kan behöva vara hemma i stället för att utsättas
            för risker.
          </note>
          <note>
            Regeringen behöver säkerställa att man lever upp till den strategi
            man har valt, det vill säga att skydda riskgrupper. I dag tar
            vi ett litet steg med budgetbeslutet, men det är ett par steg
            kvar innan jag känner att riksdagens beslut har vunnit bifall.
          </note>
          <note>
            Regeringens förslag till budgetbeslut är bra, men närstående
            och gravida återstår. De behöver ha ett besked om hur de ska göra
            så att de kan säkerställa att de också kan skyddas från smittan.
          </note>
          <note>
            (Applåder)
          </note>
          <note type="speaker">
            Anf. 16 MATS PERSSON (L):
          </note>
          <note>
            Fru talman och ärade ledamöter! Våren har präglats av den hälsokris
            och den ekonomiska kris vi just nu ser. Riksdagen behandlar i
            dag vad som just nu är den senaste extra ändringsbudgeten. Det
            är en typisk sådan efter ­ som den innehåller åtgärder som innebär
            både att ta ansvar för hälsokrisen och att ta ansvar för den ekonomiska
            krisen.
          </note>
          <note>
            Vi fattar i dag beslut om riktade satsningar till riskgrupper
            som behöver bättre ekonomisk ersättning för att vara hemma – man
            tvingas ju att vara hemma på grund av coronakrisen och den allmänna
            smittspridningen i det svenska samhället.
          </note>
          <note>
            Vi gör också satsningar på statliga bolag, och vi skjuter till
            pengar till SAS, Swedavia, Luftfartsverket och Lernia samt även
            till satsningar på regionala flygplatser.
          </note>
          <note>
            Fru talman! För Liberalerna har det under våren varit viktigt
            att se till att vi hanterar hälsokrisen på bästa sätt och att
            minska de ekonomiska konsekvenserna av coronakrisen. Därför har
            vi drivit på för sänkta arbetsgivaravgifter, för att företag kan
            ta del av omsättningsstöd och för ett permit ­ teringssystem för
            att hålla tillbaka arbetslösheten i en ekonomisk kris. Det har
            varit viktigt.
          </note>
          <note>
            Vi har också tagit ansvar för att se till att de grupper som
            nu drabbas hårt av coronakrisen, som tvingas gå hem från jobbet
            därför att de är sjuka, inte ska drabbas ekonomiskt av detta.
            Vi tar ytterligare steg i dag med riktade insatser för och satsningar
            på riskgrupper. Det är viktigt för att människor ska känna trygghet
            och för att människor inte ska fara illa på grund av coronakrisen.
          </note>
          <note>
            Fru talman! Under denna vår har svensk politik visat sig från
            sin allra bästa sida. Det har varit en tid då vi har samlats för
            att gemensamt lösa Sveriges problem, och det har varit en tid
            då vi har minskat de politiska konflikterna och det politiska
            käbblet och i stället försökt att gemensamt lösa de problem som
            finns. Det är viktigt, och det är bra att svensk politik har kunnat
            visa sig från sin allra bästa sida.
          </note>
          <note>
            Finansutskottet har ibland rättat till förslag från regeringen
            och gjort dem ännu bättre, och ibland har utskottet gemensamt
            förbättrat förslag.
          </note>
          <note>
            Fru talman! I dag vill vi från Liberalernas sida tydligt markera
            att Arlanda är en viktig del i det svenska näringslivet. Arlanda
            är en viktig del i det framtida transportsystemet. Den osäkerhet
            som har funnits efter att olika regeringspartier i medierna har
            gett olika besked om Arlanda, eller om det är ett politiskt beslut
            att inte bygga ut Arlanda, är dålig för framför allt de delar
            av Sverige som har långt till huvudstaden.
          </note>
          <note>
            Sverige är ett avlångt land. Det är långt att ta sig från Lund
            i söder till Luleå i norr. Sverige är beroende av att exportföretagen
            kan exportera, och många av de stora företagen har verksamhet
            över hela världen. Därför är det naturligtvis viktigt att det
            finns en välfungerande internationell flygplats. I det sammanhanget
            är Arlanda viktig.
          </note>
          <note>
            Fru talman! Jag vill önska fru talman och övriga på podiet en
            glad och trevlig sommar. Jag yrkar bifall till utskottets förslag.
          </note>
          <note>
            (TREDJE VICE TALMANNEN: Vi tackar för hälsningarna!)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 7.)
          </note>
          <note>
            § 5 Subsidiaritetsprövning av kommissionens ändrade förslag till
            beslut om Europeiska unionens egna medel
          </note>
          <note>
            Finansutskottets utlåtande 2019/20:FiU63
          </note>
          <note>
            Subsidiaritetsprövning av kommissionens ändrade förslag till
            beslut om Europeiska unionens egna medel (COM(2020) 445)
          </note>
          <note>
            föredrogs.
          </note>
          <note>
            Kammaren biföll utskottets förslag att ärendet fick avgöras trots
            att det varit tillgängligt kortare tid än två vardagar före den
            dag då det skulle behandlas.
          </note>
          <note type="speaker">
            Anf. 17 CHARLOTTE QUENSEL (SD):
          </note>
          <note>
            Fru talman! Det är glädjande att en majoritet av partierna i
            finansutskottet delar Sverigedemokraternas syn på att kommissionens
            förslag om ändringar i systemet för EU:s egna medel strider mot
            subsidiaritetsprincipen.
          </note>
          <note>
            Coronakrisen har påverkat hela EU på ett negativt sätt, och det
            finns givetvis behov av stödjande åtgärder framöver. Tyvärr har
            krisen för många länder blivit extra stor eftersom de redan före
            coronaviruset drogs med misskötta statsfinanser.
          </note>
          <note>
            När Sverige hösten 1994 röstade om medlemskap i Europeiska unio
            ­ nen var det med en viss osäkerhet jag gick emot det parti jag
            hade röstat på sedan jag fick rösträtt. Jag röstade nej. Givetvis
            var det, och är det, många fördelar med EU. Frihandeln och möjligheten
            att arbeta inom hela EU var fördelar som lockade vid folkomröstningen.
            Vad som fick mig att tveka om EU var den fundamentala frågan om
            demokratin. Med EU flyttas mycket makt ut till en nivå som vi
            svenskar i realiteten har svårt att påverka. Att svenska skattepengar
            ska finansiera projekt som svenskarna inte har möjlighet att påverka
            var, och är, ett svårsmält faktum.
          </note>
          <note>
            Redan 1997 kom medlemsländerna överens om att statsskulderna
            inte får överstiga 60 procent av bnp. Den gränsen enades man om
            som en del i att skapa en stark gemensam valuta – euron. Även
            medlemsländer utanför eurosamarbetet har förbundit sig att inte
            ha högre statsskuld än 60 procent. Sverige har varit över den
            gränsen en gång – 1999.
          </note>
          <note>
            Euroländerna har i dag en genomsnittlig statsskuld på mer än
            84 procent, där Grekland ohotat toppar ligan med en skuld på nästan
            180 procent av bnp. Och detta är inte något tillfälligt. Italien,
            Grekland och Belgien har aldrig varit i närheten av att hålla
            sig runt 60 procent.
          </note>
          <note>
            År 2003 folkomröstade vi om införandet av euron. Resultatet blev
            ett tydligt nej. Svenska folket gillar delar av EU, men fler och
            fler insåg att det kommer med ett högt pris. Sverige var redan
            före brexit i underläge mot drakar som Tyskland och Frankrike.
          </note>
          <note>
            Regeringen kämpar hårt tillsammans med Danmark, Nederländerna
            och Österrike för att hålla ned MFF, det vill säga EU:s långtidsbudget
            för åren 2021 till 2027, på en hanterbar nivå. Övriga länder kallar
            oss snåla. Tala om att bita den hand som föder en!
          </note>
          <note>
            Sverige har alltid betalat mer i avgift än vad vi får tillbaka.
            Detta kommer att bli ännu mer kännbart när Storbritanniens avgift
            försvinner. Sverige är ett generöst land; allt annat är förtal.
          </note>
          <note>
            De kommande veckorna kommer att avgöra EU:s framtid. Ska euroländer
            med dåligt skött ekonomi få enorma bidrag, eller ska de få nöja
            sig med fördelaktiga lån?
          </note>
          <note>
            Sverigedemokraterna anser att stödprogrammen är en fråga för
            euroländerna. I annat fall behöver man omarbeta förslagen helt
            eftersom de i dag inte fokuserar på stöd till länder som drabbats
            hårt av coronapandemin – till exempel Sverige, som drabbats mycket
            hårt. Stöden är i stället ett sätt för EU att utöka sin ordinarie
            budget och ska framför allt ges till euroländer med dåligt skötta
            statsfinanser.
          </note>
          <note>
            Vi får hela tiden signaler om hur bråttom det är att stödpaketen
            klubbas i EU. Att man vill besluta om astronomiskt stora belopp
            hastigt är för mig en signal om att EU vill binda upp oss innan
            vi fattar vad som har hänt. Det finns en stor risk att just dessa
            snabba förhandlingar leder till beslut som på sikt försvagar sammanhållningen
            i EU.
          </note>
          <note>
            Det talas mycket om att EU ska ta sig ur krisen och återstarta
            sin ekonomi. Det talas om vikten av att lära av krisen. Tyvärr
            har jag inte hört något om vikten av att medlemsländerna ska respektera
            finansiella överenskommelser, till exempel taket för statsskulden
            på 60 procent. Om euro ­ länderna inte tar itu med sina finanser
            riskerar euron att tappa kraft totalt. Det är inte Sveriges sak
            att rädda euron, vilket vi just nu ser ut att tvingas göra.
          </note>
          <note>
            Avslutningsvis vill jag kommentera en vanligt förekommande ståndpunkt:
            att Sverige har så stor nytta av exporten till EU:s inre marknad
            att det motiverar det faktum att Sverige får stå för en stor del
            av EU:s avgifter.
          </note>
          <note>
            EU:s inre marknad är viktig. Men Sverige är även ett land som
            importerar mycket från övriga medlemsländer. Vi är en viktig handelspartner
            för många länder inom EU.
          </note>
          <note>
            Under midsommarhelgen roade jag mig med att titta på vilka länder
            vi exporterar till i förhållande till vilka länder vi importerar
            från.
          </note>
          <note>
            Norge är vårt viktigaste exportland – och inte med i EU. Vi exporterar
            för nästan 160 miljarder till Tyskland men importerar samtidigt
            för nästan 270 miljarder från Tyskland. USA och Storbritannien
            är andra mycket viktiga marknader där vi exporterar mer än vi
            importerar. Inte heller de länderna är med i EU.
          </note>
          <note>
            Fru talman! Sveriges exportföretag, och i förlängningen svensk
            ekonomi, är beroende av bra frihandelsavtal oavsett om det är
            med EU:s medlemsländer eller med övriga länder.
          </note>
          <note>
            Just nu pågår förhandlingar mellan Storbritannien och EU. Jag
            hoppas att EU tar tillfället i akt att skapa goda relationer med
            en viktig granne i Europa och ser till att vi får generösa handelsavtal.
            Det vinner vi alla på, framför allt Sverige.
          </note>
          <note type="speaker">
            Anf. 18 ULLA ANDERSSON (V):
          </note>
          <note>
            Fru talman! Vi hade en folkomröstning 2003. Svenska folket sa
            då nej till att gå med i valutaunionen. Jag tror att det är många
            som har glatt sig åt det i efterhand. Vem hade velat vara med
            i valutaunionen till exempel under finanskrisen?
          </note>
          <note>
            Därför är det inte rimligt att vi nu, bakvägen, ska påföras en
            gemensam finanspolitik. Därför är det inte rimligt, det som nu
            sker och det ärende som vi nu gör en subsidiaritetsprövning av.
            Därför är det bra att utskottet invänder i subsidiaritetsfrågan
            och att regeringens ställningstagande är så tydligt.
          </note>
          <note>
            Sverige ska inte medge att EU tar lån för att finansiera en löpande
            budget eller för att ge bidrag till andra. Att det skulle vara
            det effektivaste sättet att ta EU ur den här krisen tror inte
            jag på. Jag har sett hur EU har räddat banker och lämnat folk
            därhän. Det är vi många som har gjort.
          </note>
          <note>
            Vänsterpartiet anser att det förslag som ligger på riksdagens
            bord och som vi nu håller på att hantera i finansutskottet inte
            är rimligt. Vi har försökt påverka regeringens ställningstagande
            i sak, och vi kommer med stort intresse att följa vad som sker.
          </note>
          <note>
            Regeringen är mycket kritisk till att man ska ge bidrag till
            länder genom att ta lån. Man är också kritisk till att ge lån.
            Vi får se vad förhandlingarna så småningom landar i och vad som
            blir Vänsterpartiets slutliga ställningstagande. Men jag uppskattar
            den invändning i subsidiaritetsfrågan som riksdagen nu gör. Vi
            ska hjälpa andra länder. Det kan vi göra genom att ge andra länder
            lån till förmånliga villkor och genom utbyte mellan stater.
          </note>
          <note>
            Med det vill jag yrka bifall till förslaget.
          </note>
          <note>
            Jag vill också passa på att önska fru talmannen med kansli, finansutskottets
            ledamöter och framför allt finansutskottets kansli en trevlig
            sommar.
          </note>
          <note type="speaker">
            Anf. 19 FREDRIK OLOVSSON (S):
          </note>
          <note>
            Fru talman! Europa befinner sig i ett allvarligt läge. Vi har
            inte sett slutet på pandemin, och de ekonomiska konsekvenserna
            av nedstängning ­ en har varit mycket omfattande och allvarliga.
          </note>
          <note>
            För att få de ekonomiska hjulen att snurra igen behöver vi göra
            gemensamma ansträngningar i EU. Då Sverige är ett exportberoende
            land och EU är vår absolut största och viktigaste marknad är det
            förstås jätteviktigt också för Sverige att EU får upp farten.
          </note>
          <note>
            Vi socialdemokrater vill se ett starkt och effektivt europeiskt
            sam ­ arbete. Vi tror på gemensamma ansträngningar för att lösa
            gemensamma problem. Vi tycker inte att det förslag som kommissionen
            har lagt på bor ­ det är den bästa vägen framåt i alla delar,
            men det är en positiv syn på Europa som är grunden för vårt ställningstagande.
          </note>
          <note>
            För det första är det helt centralt att den inre marknaden fungerar
            och fungerar bättre. Där har vi under krisen sett att det finns
            väsentligt mer att önska, och utan det kommer inga ekonomiska
            stimulanspaket i världen att hjälpa.
          </note>
          <note>
            För det andra finns det problem med det återhämtningspaket som
            kommissionen har lagt fram. Där krävs det stora förändringar vad
            gäller både storlek och inriktning för att vi ska vara nöjda.
            Att i huvudsak göra mer av samma saker som före krisen, att i
            huvudsak fördela resurserna på samma sätt som före krisen och
            att inte kraftigt begränsa de extraordinära insatserna i tid –
            det vill säga till under krisen – är uppenbara brister som behöver
            rättas till.
          </note>
          <note>
            Dessutom är det fel väg att gå att skuldsätta EU för att finansiera
            unionens löpande utgifter genom att finansiera bidrag till medlemsstaterna
            genom de vanliga programmen. Det är inte rätt väg framåt, och
            det finns skäl att fundera över om detta är det effektivaste sättet
            att bedriva politik på.
          </note>
          <note>
            Det finns alltså goda skäl för riksdagen att invända mot det
            här i detta motiverade yttrande. Det gör vi inte för att vi vill
            se ett svagare europeiskt samarbete. Det gör vi för att vi vill
            se ett starkare och mer effektivt gemensamt Europa.
          </note>
          <note>
            Jag yrkar därför bifall till utskottets förslag.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 7.)
          </note>
          <note>
            § 6 Förlängd giltighetstid för undersökningstillstånd
          </note>
          <note>
            Näringsutskottets betänkande 2019/20:NU20
          </note>
          <note>
            Förlängd giltighetstid för undersökningstillstånd (prop. 2019/20:183)
          </note>
          <note>
            föredrogs.
          </note>
          <note type="speaker">
            Anf. 20 HELENE HELLMARK KNUTSSON (S):
          </note>
          <note>
            Fru talman! Jag vill börja med att yrka bifall till förslaget
            i näringsutskottets betänkande rörande regeringens proposition
            om förlängd giltighetstid för undersökningstillstånd. Det gör
            jag i de delar där vi inte har reservationer.
          </note>
          <note>
            Fru talman! Sverige är ett gruv- och mineralland med stor tillgång
            på malm och mineral, något som i stor utsträckning har bidragit
            till det välstånd vi har i dag. Det moderna och hållbara samhällets
            tekniska produkter är helt beroende av tillgången till metaller
            och mineral. Det innebär att gruv- och mineralnäringen har förutsättningarna
            att bli en viktig del i formandet av en hållbar värld och hållbara
            produkter.
          </note>
          <note>
            Som ett exempel vill jag lyfta samarbetet mellan SSAB, LKAB och
            Vattenfall i projektet Hybrit, vars syfte är att skapa världens
            första fossilfria stål – helt utan kol – och som, om det går enligt
            plan, kan innebära en banbrytande revolution inom en industri
            som står för en stor del av de globala utsläppen.
          </note>
          <note>
            Därför är åtgärder för att underlätta för gruv- och mineralnäringen
            viktiga insatser ur ett ekonomiskt perspektiv men också i allra
            högsta grad ur ett klimatperspektiv.
          </note>
          <note>
            Fru talman! Det är samtidigt viktigt att poängtera att Sverige
            och vår omvärld befinner sig i en mycket svår situation. Sällan
            i modern tid har så mycket ändrats så snabbt för så många. Liv
            har gått förlorade, i övrigt livskraftiga företag har behövt läggas
            ned och arbetare har fått gå hem på en fredag utan ett jobb att
            gå till på måndagen. Det är, med risk för upprepning, svåra tider
            vi lever i.
          </note>
          <note>
            Mineralnäringen är inget undantag här. Vi måste fortsätta planera
            för extraordinära åtgärder och konstant befinna oss i ett vaket
            tillstånd, med en utblick över kommande händelser och behov. Låt
            mig dock poängtera att verkligheten efter krisen är otroligt svår
            att sia om. Läget framåt är lika osäkert som det är svårbedömt.
            Vi vet ännu inte hur utdragen krisen kommer att bli och vilken
            form den kommer att ta.
          </note>
          <note>
            Spridningen av det virus som orsakar covid-19 riskerar att slå
            hårt mot prospekteringsbolagen. Dessa bolag är ofta små och specialiserade
            på just prospektering efter potentiellt utvinningsbara mineralfyndigheter.
            De saknar därför intäkter från egen gruvproduktion och är beroende
            av externt kapital för att kunna fortsätta sin verksamhet. På
            grund av den rådande situationen är investeringsklimatet osäkert,
            och prospekteringsbolagen riskerar att påverkas mycket negativt
            av detta, vilket i sin tur gör framtiden oviss för den svenska
            gruvnäringen.
          </note>
          <note>
            Därför är det viktigt att riksdagen nu ställer sig bakom regeringens
            åtgärder för att underlätta för de företag som bedriver undersökningsverksamhet
            i Sverige och därmed i förlängningen även för den svenska gruvbranschen.
          </note>
          <note>
            Fru talman! Regeringen föreslår att det ska införas nya bestämmelser
            i minerallagen som innebär att undersökningstillstånd som har
            förlängts sedan det har visats att det finns synnerliga skäl för
            förlängning, och som är giltiga den 1 juli 2020, ska gälla i ytterligare
            ett år från den dag då giltighetstiden annars skulle ha löpt ut.
            Om dessa tillstånd har förlängts med en tid som understiger den
            sammanlagda giltighetstiden på fem år kan tillståndet efter ansökan
            av tillståndshavaren förlängas med ytterligare en viss tid så
            att den sammanlagda förlängningen i stället blir högst sex år.
            Detta gäller dock endast om övriga förutsättningar för förlängning
            är uppfyllda.
          </note>
          <note>
            Fru talman! Undersökningsverksamhet som bedrivs i fält med tillstånd
            enligt minerallagens andra kapitel kan vara av mycket skiftande
            omfattning och karaktär. Den kan exempelvis bestå av magnetiska
            eller elektris ­ ka mätningar, geologiska undersökningar, provtagning,
            borttagande av jord och/eller sprängning. Typen av undersökningsarbete
            och områdets karaktär avgör om det utöver undersökningstillstånd
            även krävs anmälan eller tillstånd enligt annan lagstiftning,
            exempelvis miljöbalken eller te r rängkörningslagen.
          </note>
          <note>
            Alltså kan många undersökningsverksamheter innebära olägenheter
            och intrång i markägares och andra rättighetshavares rättigheter.
            Därför är det bekymmersamt att schablonmässigt medge förlängning
            av samtliga undersökningstillstånd som är giltiga den 1 juli.
            Detta skulle innebära svårigheter i överskådandet av de samlade
            konsekvenserna och riskera att inkräkta både på markägares rättigheter
            och på miljön för närboende eller för natur och djur.
          </note>
          <note>
            I regeringens proposition anförs att den stora merparten av de
            giltiga undersökningstillstånden inte omfattas, utan förslaget
            gäller endast de undersökningstillstånd där det vid prövning av
            en ansökan redan har gjorts bedömningen att det finns synnerliga
            skäl för att undersökningsarbete ska få fortgå i högst fem år
            till. Vi kan därför inte se några skäl för riksdagen att rikta
            ett tillkännagivande till regeringen i enlighet med det som motio
            ­ närerna föreslår.
          </note>
          <note>
            Fru talman! När man i mitten av 1200-talet hittade en metod för
            att smälta järn i masugnar lades grunden för en nationell rikedom.
            Sedan dess har svenska malmer och mineral skapat jobb och tillväxt
            i hela landet, inte minst i de delar av Sverige som länge haft
            en nedåtgående befolkningsutveckling. Och utan metaller och mineral
            skulle dagens tekniska produkter som mobiltelefoner, datorer och
            solceller inte kunna tillverkas, och framtidens behov av gröna
            mineraler skulle inte kunna tillgodoses.
          </note>
          <note>
            Den rådande pandemin har inneburit stora svårigheter för såväl
            mineralnäringen som omvärlden i stort. Därför välkomnar jag regeringens
            och riksdagens steg för att underlätta för en av Sveriges viktigaste
            nuvarande men också framtida industrier på ett ansvarsfullt sätt.
          </note>
          <note type="speaker">
            Anf. 21 LORENA DELGADO VARAS (V):
          </note>
          <note>
            Fru talman! Vänsterpartiet anser att regeringens förslag i grunden
            är bra och att det krävs åtgärder till följd av den uppkomna coronakrisen.
            Gruvindustrin är en strategiskt viktig näring för Sverige, inte
            minst i regioner som tidigare har drabbats av hög arbetslöshet
            och utflyttning.
          </note>
          <note>
            En modernisering av det svenska samhället som möter kommande
            miljö- och klimatutmaningar måste även innebära att gruvnäringen
            ut ­ vecklas i samklang med övriga delar av samhället. Vi vet
            att vår gruvnäring spelar en viktig roll, inte bara här utan i
            hela världen.
          </note>
          <note>
            I propositionen anför regeringen att man inte har inkluderat
            alunskiffer bland undantagen eftersom det pågår ett arbete i Regeringskansliet
            för att skärpa regelverket när det gäller utvinning av mineral
            ur alunskiffer. Med vårt särskilda yttrande vill jag understryka
            vikten av detta arbete och av att det bedrivs skyndsamt samt av
            att ett förslag snart överlämnas till riksdagen så att brytningen
            av alunskiffer därefter kan upphöra inom en nära framtid.
          </note>
          <note>
            Jag anser också att det är viktigt att regeringens förslag till
            förlängning av undersökningstillstånd följs upp och att de invändningar
            som har lyfts av Sametinget och Svenska Samernas Riksförbund,
            SSR, då tydligt tas i beaktande. Varför? Jo, undersökningsverksamhet
            kan vara rätt omfattan ­ de. Det kan handla om borrning, sprängning,
            grävning och borttagande av jord. Detta innebär såklart att ett
            undersökningstillstånd, som det står i reservationen, kan skapa
            olägenheter för och innebära ett intrång i markägares och andra
            rättighetshavares rättigheter.
          </note>
          <note>
            Med tanke på att vissa verksamheter redan i dag är ifrågasatta
            bör förlängning av undersökningstillstånd endast innefatta de
            tillstånd som är drabbade här och nu och där det finns synnerliga
            skäl för förlängning. Vi får inte heller glömma att tillstånden
            getts under en minerallag som har blivit kritiserad av FN eftersom
            den inte tar tillräcklig hänsyn till urfolket samerna. FN:s rasdiskrimineringskommitté
            har rekommenderat Sverige att ändra lagstiftningen för att ge
            samerna ett större inflytande över sitt landområde så att deras
            rättigheter överensstämmer med FN:s konven ­ tio ­ ner.
          </note>
          <note>
            Jag yrkar bifall till reservationen från S, V och MP.
          </note>
          <note type="speaker">
            Anf. 22 AMANDA PALMSTIERNA (MP):
          </note>
          <note>
            Fru talman och ledamöter! Coronapandemin påverkar vårt samhälle
            på många olika sätt. Även mineralnäringen påverkas. Som det är
            nu har bolag på grund av corona svårt att genomföra åtgärder i
            tid innan tillstånden går ut.
          </note>
          <note>
            Regeringen lägger därför fram en proposition om att förlänga
            undersökningstillstånd med ett år om det finns synnerliga skäl.
            Synnerliga skäl handlar till exempel om att vissa undersökningar
            bara kan göras vissa tider på året.
          </note>
          <note>
            Jag vill vara tydlig med att det här ärendet inte påverkar Miljöpartiets
            hållning i gruvpolitiken i grunden. Vi anser fortfarande att det
            är viktigt att designa produkter så att man minskar trycket på
            att använda primära naturresurser. Det är också viktigt att arbeta
            med att cirkulera mineral, jobba med urban mining, waste mining
            och liknande. Det är först i tredje hand som man bryter mineral
            ur jordskorpan, och då är det mycket viktigt med ett starkt miljöskydd
            och en stark miljöprövning.
          </note>
          <note>
            Anledningen till att vi står bakom denna proposition är att coronakrisen
            har påverkat även mineralnäringen, och det är förutsättningar
            som näring ­ en inte kan råda över. Viktigt att notera i sammanhanget
            är att den nya bestämmelsen inte gäller undersökningstillstånd
            för kol, olja eller fossilgas eftersom det står i januariavtalet
            att dessa ska förbjudas. Det pågår ett arbete i Regeringskansliet
            med att ta fram ett sådant förbud, precis som har gjorts när det
            gäller uran.
          </note>
          <note>
            Viktigt att notera i sammanhanget är också att den föreslagna
            förlängningen gäller undersökningstillstånd men inte arbetsplaner
            eller andra typer av tillstånd. Gruvbranschen har kommit med en
            propå om att man vill att alla undersökningstillstånd ska förlängas
            med ett år oavsett om det finns synnerliga skäl eller inte. De
            borgerliga partierna och Sverigedemokraterna har nappat på det
            förslaget. Från regeringens och Miljöpartiets sida anser vi att
            det är olämpligt. Det är orimligt att ensidigt väga in näringslivets
            intresse och bortse från den andra sidan.
          </note>
          <note>
            På den andra sidan finns de som äger mark och de som brukar mark.
            Det handlar om samebyars egendomsrätt och rennäring liksom om
            privata markägare och djur och natur. Det är viktigt att det finns
            en rimlighet och proportionalitet i detta – rim och reson. Att
            slentrianmässigt förlänga alla undersökningstillstånd med ett
            år är inte balanserat eller proportionerligt. Det är med andra
            ord viktigt att det finns synnerliga skäl.
          </note>
          <note>
            Med detta yrkar jag bifall till propositionen och till S, MP:s
            och V:s gemensamma reservation.
          </note>
          <note type="speaker">
            Anf. 23 HELENA ANTONI (M):
          </note>
          <note>
            Fru talman! Vi står just nu mitt i ögat av stormen som ingen
            såg komma. Vissa kanske vill tro att den har blåst över, men troligtvis
            har vi långt kvar tills vi kommer ut på andra sidan. Vi har sett
            en snabbt växande arbetslöshet, permitteringar, verksamheter som
            tvingats slå igen och livsverk som gått i kras, för att inte nämna
            de personliga tragedier som inget politiskt beslut kommer att
            finna lösningen på.
          </note>
          <note>
            Det finns många delar av samhället som har påverkats av den rådande
            pandemin. De allra flesta har förmodligen känt av den på ett eller
            annat sätt, och allteftersom nya insikter framkommer är det viktigt
            att vi utvärderar och reviderar våra beslut. En god dos ödmjukhet
            skulle kunna vara på sin plats.
          </note>
          <note>
            Fru talman! I dag debatterar vi prospekteringsbolagens framtid.
            Reger ­ ingen har lagt fram ett lagförslag som Moderaterna välkomnar.
            Det är ett viktigt beslut som måste tas för att säkra Sveriges
            ställning som gruvnation och prospekteringsbolagens framtid.
          </note>
          <note>
            Världen möter inte bara coronakrisen utan även klimatkrisen.
            Senast i våras stod vi här och debatterade mineralpolitik, och
            då lyfte jag fram betydelsen av den svenska gruvnäringen ur ett
            internationellt perspektiv. Den svenska gruvnäringen behövs världen
            över eftersom klimatkrisen, i likhet med en pandemi, inte erkänner
            några landsgränser. Sverige har goda förutsättningar för att bli
            ett föregångsland i gruvbranschen med hög kompetens och stränga
            miljölagar. Det är här vi skapar framtiden. I en tid då mineral
            behövs mer än någonsin för att möta klimatkrisen är det av yttersta
            vikt att prospekteringsbolagen inte går förlorade. Prospekteringsbolagen
            är helt enkelt nyckelspelare i utvecklingen mot en klimatsmart
            framtid.
          </note>
          <note>
            Fru talman! Prospekteringsbolag är mycket utsatta. Bolagen är
            ofta små och specialiserade på just prospektering. De har, till
            skillnad från gruvbolag, inga stabila intäkter som kommer direkt
            av gruvdrift utan är beroende av externt kapital. Och som bekant
            är det internationella läget minst sagt instabilt just nu.
          </note>
          <note>
            Prospektering är det första steget inför uppstarten av en gruvverksamhet,
            och det är ett arbete som måste fortlöpa för att tillflödet av
            projekt inte ska avstanna. Arbetet är resurskrävande och kan inte
            pausas, då bolagen riskerar att gå miste om både investeringar
            och undersökningstillstånd. Detta gör läget mycket osäkert, vilket
            är något vi nu måste åtgärda.
          </note>
          <note>
            Fru talman! Regeringens förslag är i grunden bra. Det är positivt
            att förslag om förlängda tillstånd ligger på bordet. Men förslaget
            missar en hel del aktörer, då det endast inkluderar de tillstånd
            som är inne på det sista året. Förslaget ger alltså förlängda
            tillstånd endast till dem som redan fått sina tillstånd förlängda
            maximalt antal gånger. Utan det tillkännagivande som utskottet
            nu kompletterar med skulle det osäkra läget kvarstå för majoriteten
            av prospekteringsbolagen, och därmed skulle vi, i det stora hela,
            riskera Sveriges ställning som gruvnation.
          </note>
          <note>
            Jag yrkar bifall till utskottets förslag till beslut.
          </note>
          <note>
            (Applåder)
          </note>
          <note type="speaker">
            Anf. 24 TOBIAS ANDERSSON (SD):
          </note>
          <note>
            Fru talman! Den pandemi som nu sveper över världen har inte bara
            slagit hårt mot våra medborgares hälsa och välmående utan också
            tvingat ned en lång rad verksamheter och branscher i brygga. Där
            så är möjligt har branscherna själva funnit lösningar, men när
            lagstiftningen sätter krokben för dem och begränsar deras möjlighet
            att övervintra under coronakrisen har vi i denna lagstiftande
            församling ett ansvar att se över densamma. Ett exempel på detta
            är de delar i minerallagen som reglerar undersökningstillstånden.
          </note>
          <note>
            Svensk gruvindustris historia sträcker sig ända till förkristen
            tid, och gruvindustrin utgör i dag en hörnpelare i vår exportberoende
            basindustri. Gruvnäringen skapar jobb och genererar välfärd, något
            vi vill att den ska fortsätta att göra även efter pandemin.
          </note>
          <note>
            Vi ser i dag dessutom en ökad efterfrågan på metaller och mineral
            som en konsekvens av att många i världen lämnar fattigdom och
            höjer sin levnadsstandard. Då börjar de efterfråga varor som innehåller
            sådant. Samtidigt har man i EU som mål att öka självförsörjningsgraden,
            inte minst av handels- och säkerhetspolitiska skäl. Kombinerar
            man detta med att nya tekniska landvinningar förutsätter brytning
            av så kallade innovationskritiska mineral förstår man att gruvnäringen
            är en framtidsbransch.
          </note>
          <note>
            Men finns då malmen där bara man sätter spaden i backen? Är det
            bara att börja gräva, och så har man etablerat en gruva? Naturligtvis
            är det inte så enkelt, utan varje gruva bygger på att någon har
            prospekterat, alltså aktivt sökt efter fyndigheter och gjort noggranna
            undersökningar av berggrundens beskaffenhet och i det arbetet
            funnit brytvärda malmer.
          </note>
          <note>
            Ingen gruva kommer till utan prospektering, och ingen befintlig
            gruva överlever utan prospektering. Utan prospektering upphör
            gruvnäringen och därmed på sikt även tillverkningsindustrin när
            den blir utan inhemsk råvara.
          </note>
          <note>
            Problemet är att prospekteringen till sin natur är ett kostsamt,
            långsiktigt och tidsödande sökande efter något som förhoppningsvis
            på sikt ska generera en vinst. Därför är prospekteringen beroende
            av riskkapital och investerare och är därmed mycket känslig för
            konjunktursvängningar, vilket coronakrisen tydliggjort på ett
            bryskt sätt.
          </note>
          <note>
            Det är heller inte bara för prospekteringsföretag att pausa undersökningsarbetet
            eftersom den svenska minerallagen är utformad så här: Om ett företag
            som innehar ett undersökningstillstånd inte borrar, tar prover
            och analyserar kan tillståndet komma att återkallas. Detta är
            något som vi har pekat ut som ett problem under den pågående pandemin
            och som vi önskar ändra på.
          </note>
          <note>
            Fru talman! Låt mig därför säga att det är tacksamt att regeringen
            lyssnat på den för industrinationen Sverige viktiga gruvnäringen.
            Förslagen i den proposition vi debatterar i dag är i huvudsak
            ett steg i rätt riktning.
          </note>
          <note>
            Vi konstaterar dock att regeringen i sitt förslag har valt en
            utformning som genererar en, som vi ser det, helt onödig administrativ
            börda för såväl tillståndsgivare som tillståndsinnehavare. Det
            är något vi är övertygade om är negativt för näringen när den
            ska dra igång igen efter den djupa kris den nu hamnat i.
          </note>
          <note>
            Eftersom vi sverigedemokrater tror på en stark inhemsk gruvnäring
            och värnar om bilden av Sverige som gruvnation menar vi att de
            begränsningar som regeringen föreslagit är olyckliga.
          </note>
          <note>
            Det är vår bestämda uppfattning att beslutet ska omfatta samtliga
            undersökningstillstånd med de undantag som nämns i vår motion,
            oavsett var i processen de befinner sig. Glädjande nog är det
            också en uppfattning som delas av en majoritet i utskottet. Därför
            yrkar jag bifall till utskottets förslag till beslut.
          </note>
          <note type="speaker">
            Anf. 25 PER SCHÖLDBERG (C):
          </note>
          <note>
            Fru talman! Jag yrkar bifall till utskottets förslag. Gruvnäringen
            har en jättebetydelse för Sverige, inte minst när det gäller arbetstillfällen
            och ekonomi. Dessutom ökar landets och världens efterfrågan på
            metaller och mineral i och med den gröna omställning som vi ser
            inom till exempel transportindustrin.
          </note>
          <note>
            Medan gruvnäringen generellt klarar sig under coronakrisen går
            det sämre för prospekteringsföretagen. De står som den första
            länken i branschens hela näringskedja. Orsaken till att många
            av företagen är sårbara är att de är små och specialiserade, är
            beroende av riskkapital utifrån och inte äger egna gruvor. Coronaepidemin
            har tyvärr lett till att många finansiärer dragit öronen åt sig
            och håller inne med sitt kapital, vilket naturligtvis är kännbart
            för dessa bolag. Dessutom har det många gånger varit svårt att
            utföra undersökningar eftersom nödvändig expertis inte har kunnat
            resa till landet.
          </note>
          <note>
            För att man som bolag ska få söka efter mineralfyndigheter behöver
            man enligt minerallagen ha ett undersökningstillstånd. För att
            behålla och förlänga det måste man även kunna visa att man bedriver
            ett aktivt undersökningsarbete. Om man inte gör det riskerar man
            att bli av med tillståndet.
          </note>
          <note>
            För att lindra en del av prospekteringsföretagens krissituation
            har regeringen lagt fram ett förslag om en ettårig och automatisk
            förlängning av undersökningstillstånden. Tyvärr omfattar den inte
            alla företag som har just tillstånd utan bara dem som är inne
            på sitt sista år.
          </note>
          <note>
            Det är viktigt att värna Sverige som gruvnation utifrån de tillgångar
            på metaller och mineral som vi i framtiden kommer att behöva för
            omställningen till ett mer klimatneutralt samhälle. Utifrån detta
            är det klokt att förlänga fler giltiga undersökningstillstånd.
          </note>
          <note>
            Centerpartiet håller med regeringen i fråga om många delar av
            propositionen men tycker som sagt att förslaget är för snävt.
            Att enbart förlänga tillståndet för de bolag som är i slutfasen
            av den maximala giltighetstiden för prospektering är inte tillräckligt.
            Det riskerar i stället att påverka Sverige som gruvland negativt.
          </note>
          <note>
            Konsekvensen av regeringens förslag blir att mycket av det undersökningsarbete
            som gjorts inte kommer att kunna slutföras. Det innebär i sin
            tur att nedlagt arbete riskerar att gå förlorat. Dessutom påverkas
            en möjlig utveckling i de landsbygdsområden där prospektering
            sker negativt genom att potentiella arbetstillfällen inte blir
            verklighet.
          </note>
          <note>
            Vi föreslår i stället att regeringen senast den 31 oktober 2020
            ska återkomma med ett lagförslag som innebär att samtliga undersökningstillstånd
            som var giltiga den 1 juli förlängs med ett år vid tidpunkten
            då de annars löper ut. Förslaget om förlängning ska dock inte
            omfatta sådana undersök ­ ningstillstånd som avser olja eller
            gasformiga kolväten eller som grundas på en ansökan om stenkol
            eller där stenkol uttryckligen anges i tillståndet.
          </note>
          <note>
            Avslutningsvis vill jag bara säga att äganderätten ligger oss
            centerpartister varmt om hjärtat, men vi bedömer inte att en förlängning
            av gällande undersökningstillstånd med ett år innebär en alltför
            stor begränsning för berörda markägare och andra rättighetsinnehavare.
            Men detta bör självklart även kunna belysas närmare i den konsekvensanalys
            som ett lagstiftningsarbete bör innefatta.
          </note>
          <note>
            Som gruvland skulle Sverige förlora på förslaget om att snäva
            in förlängningen till att gälla endast dem som är i slutfasen
            av giltighetstiden för prospektering. Alla har ju drabbats av
            den rådande situationen. Det skulle vara olyckligt att sätta käppar
            i hjulet för de prospekteringsföretag som med sitt arbete faktiskt
            bidrar till att möjliggöra en fossilfri framtid. Vi kan påverka
            detta, och därför ställer vi oss bakom utskottets förslag.
          </note>
          <note>
            Fru talman! Med detta önskar jag er, värderade kollegor i näringsutskottet,
            kansliet och alla andra en riktigt härlig sommar – det allvarliga
            läget till trots.
          </note>
          <note>
            (Applåder)
          </note>
          <note type="speaker">
            Anf. 26 ARMAN TEIMOURI (L):
          </note>
          <note>
            Fru talman! Jag vill börja med att yrka bifall till utskottets
            förslag till beslut och avslag på reservationen.
          </note>
          <note>
            Coronapandemin har slagit hårt och kommer att fortsätta att slå
            väldigt hårt mot samhället och våra företag, och gruvnäringen
            är inget undantag.
          </note>
          <note>
            När det gäller den proposition som vi nu debatterar är det glädjande
            att regeringen på så kort tid återkommit till riksdagen med ett
            förslag, men en majoritet i näringsutskottet anser att regeringen
            inte har varit bred nog. Liberalerna delar regeringens uppfattning
            att den nya lagen bör gälla från och med den 1 juli 2020, men
            vår uppfattning är att alla tillstånd ska förlängas oavsett var
            i prospekteringsprocessen de befinner sig och vilken prospektering
            det gäller. Vi delar dock regeringens uppfattning att förlängningen
            inte ska omfatta undersökningstillstånd gällande stenkol, olja
            och gasformiga kolväten.
          </note>
          <note>
            Fru talman! Sverige är ett av Europas viktigaste gruvländer.
            Tillsammans med stål- och metallverken utgör gruvnäringen en stor
            del av svensk exportindustri. Gruvnäringen är också Sveriges äldsta
            industriella verksamhet. Gruvnäringen är en viktig del av svenskt
            näringsliv och är även en stark exportframgång. Sveriges gruvnäring
            har stor betydelse för mineralförsörjningen i Europa.
          </note>
          <note>
            Givetvis ska svensk gruvnäring ta hänsyn till olika mark ‑ ,
            natur ‑ , mil ­ jö- och samhällsintressen, men vi ska inte vara
            de som sätter käppar i hjulen.
          </note>
          <note>
            I Norrland skapar gruvnäringen framtidstro, fler jobb och lokal
            tillväxt på orter som tidigare haft det kämpigt. Ett jobb inom
            gruvnäringen innebär inte bara ett jobb inom gruvnäringen. Detta
            är nämligen en av de branscher som genererar flest ytterligare
            jobb i anslutning till basverksamheten.
          </note>
          <note>
            Fru talman! Jag ska komma tillbaka till propositionen som vi
            behandlar i dag. Prospektering efter mineraltillgångar är framtidens
            gruvnäring. Det skapar framtida jobb och en framtidstro. Detta
            arbete måste fortgå så att Sveriges anseende som gruvnation inte
            påverkas negativt.
          </note>
          <note>
            Att, som regeringen vill, endast låta detta omfatta de undersökningstillstånd
            som är inne på det allra sista året är en omotiverad begränsning.
            Dessutom skulle en förlängning av alla giltiga undersökningstillstånd
            inte medföra stora kostnader eller administrativt merarbete för
            Bergsstaten. Därför tycker jag att det är anmärkningsvärt att
            regeringen inte ställer sig bakom utskottets förslag till beslut.
          </note>
          <note>
            Med det, fru talman, skulle jag vilja önska talmannen och kansliet
            en fortsatt trevlig sommar. Och jag önskar samma sak till näringsutskottet
            med kansli.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 7 .)
          </note>
          <note>
            Ajournering
          </note>
          <note>
            Kammaren beslutade kl. 10.59 på förslag av andre vice talmannen
            att ajournera sammanträdet till kl. 11.09, då votering skulle
            äga rum.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 11.09.
          </note>
          <note>
            § 7 Beslut om ärenden som slutdebatterats vid dagens sammanträde
          </note>
          <note>
            FiU62 Extra ändringsbudget för 2020 – Ersättning till riskgrupper,
            kapitalinsatser i statligt ägda företag och andra åtgärder med
            anledning av coronaviruset
          </note>
          <note>
            1. utskottet
          </note>
          <note>
            2. res. 1 (S, MP)
          </note>
          <note>
            3. res. 2 (V)
          </note>
          <note>
            Förberedande votering:
          </note>
          <note>
            19 för res. 1
          </note>
          <note>
            4 för res. 2
          </note>
          <note>
            32 avstod
          </note>
          <note>
            294 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            32 för utskottet
          </note>
          <note>
            19 för res. 1
          </note>
          <note>
            4 avstod
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 11 M, 10 SD, 5 C, 3 KD, 3 L
          </note>
          <note>
            För res. 1: 16 S, 3 MP
          </note>
          <note>
            Avstod: 4 V
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            FiU63 Subsidiaritetsprövning av kommissionens ändrade förslag
            till beslut om Europeiska unionens egna medel
          </note>
          <note>
            Kammaren biföll utskottets förslag.
          </note>
          <note>
            NU20 Förlängd giltighetstid för undersökningstillstånd
          </note>
          <note>
            Punkt 1
          </note>
          <note>
            Kammaren biföll utskottets förslag.
          </note>
          <note>
            Punkt 2 (Förlängning av ytterligare undersökningstillstånd)
          </note>
          <note>
            1. utskottet
          </note>
          <note>
            2. res. (S, V, MP)
          </note>
          <note>
            Votering:
          </note>
          <note>
            32 för utskottet
          </note>
          <note>
            23 för res.
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 11 M, 10 SD, 5 C, 3 KD, 3 L
          </note>
          <note>
            För res.: 16 S, 4 V, 3 MP
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            § 8 Svar på interpellation 2019/20:415 om Sverige under covid-19
          </note>
          <note type="speaker">
            Anf. 27 Socialminister LENA HALLENGREN (S):
          </note>
          <note>
            Fru talman! Markus Wiechel har ställt frågor om regeringens strategi
            mot covid-19 nu och framgent samt om jag kommer att ta initiativ
            till ytterligare åtgärder framöver.
          </note>
          <note>
            Sverige och världen går igenom en historisk kris. Vi är mitt
            i en pandemi med miljontals smittade människor och globalt hundratusentals
            dödsfall. Det virus som sprider sig är tidigare okänt. Det finns
            inget facit att ta till. Det måste vi komma ihåg när vi diskuterar
            de här frågorna.
          </note>
          <note>
            Sveriges strategi mot covid-19 syftar ytterst till att begränsa
            smittspridningen för att skydda människors liv och hälsa och säkra
            sjukvårdens kapacitet. I det sammanhanget har tillräckliga resurser
            till vården och en minimerad inverkan på annan samhällsverksamhet
            stor betydelse.
          </note>
          <note>
            De åtgärder som vidtas ska vara uthålliga och baseras på kunskap
            och beprövad erfarenhet. Det är också viktigt att r ätt åtgärder
            ska vidtas vid rätt tid punkt. Därför omprövas vidtagna åtgärder
            löpande.
          </note>
          <note>
            Målet har alltså hela tiden varit att minska smittspridningen,
            platta till kurvan, skydda sårbara grupper och minska trycket
            på hälso- och sjukvården. Strategin har inte syftat till att uppnå
            flockimmunitet, som interpellanten antyder.
          </note>
          <note>
            Sverige har i sina nationella överväganden noga följt bedömningar
            och rekommendationer av WHO och EU:s smittskyddsmyndighet ECDC.
            Det är råd som samtidigt behöver anpassas till den nationella
            kontexten, eftersom olika länder har olika förutsättningar. Både
            WHO och ECDC har tryckt på just det.
          </note>
          <note>
            I Sverige är Folkhälsomyndigheten den expertmyndighet som samordnar,
            följer och utvecklar smittskyddet på nationell nivå. Myndigheten
            ska också ta initiativ inom sitt ansvarsområde för åtgärder som
            skyddar befolk ­ ningen mot smittsamma sjukdomar. Detta ansvar
            har myndigheten både under normala förhållanden och i kris .
          </note>
          <note>
            I linje med strategin har regeringen, myndigheter och andra aktörer
            vidtagit en rad åtgärder mot covid-19. Allmänheten har tagit ett
            stort an ­ svar och följt myndigheternas råd och rekommendationer.
            Sverige har åter visat styrka i vår sammanhållning.
          </note>
          <note>
            Jag vill betona att regeringens arbete sker helt prestigelöst.
            Det ingår i strategin att ta in ny kunskap, justera vidtagna åtgärder
            och vidta nya åtgärder när kunskapsläget utvecklas.
          </note>
          <note>
            Det stämmer att många har avlidit till följd av covid-19 i Sverige.
            Det är djupt beklagligt. Mina och regeringens tankar går till
            alla som har mist en kär släkting eller vän. Pandemin har blixtbelyst
            att det finns mycket att göra för att inte minst förbättra äldreomsorgen
            i Sverige. Den är på många håll bra – de anställda gör ett fantastiskt
            arbete – men kvaliteten är för ojämn.
          </note>
          <note>
            Jag vill här understryka att olika regioner och kommuner inte
            bara har drabbats olika hårt utan att det också finns många goda
            exempel på hur det nya coronaviruset har hindrats att ta sig in
            på äldreboenden.
          </note>
          <note>
            För att komma till rätta med spridningen på äldreboenden har
            ett flertal åtgärder vidtagits nationellt och lokalt, och antalet
            fall och dödsfall har minskat kraftigt. Det är viktigt, men våra
            äldsta och sköraste kommer fortsatt att behöva uppmärksammas och
            stöttas mer.
          </note>
          <note>
            Sammanfattningsvis är Sverige på väg in i ett bättre läge gällande
            pandemin. Nu finns det större möjligheter att ytterligare trycka
            ned smittan via testning och smittspårning, i enlighet med den
            övergripande strategin. Regeringen har avsatt totalt 6,9 miljarder
            kronor för detta, samt ingått en överenskommelse med Sveriges
            Kommuner och Regioner.
          </note>
          <note>
            Arbete pågår också för att säkra ett eventuellt vaccin mot covid-19
            utifrån den vaccinstrategi som regeringen presenterade den 20
            maj.
          </note>
          <note>
            Men det är absolut inte läge att släppa taget. Regeringen är
            fortsatt redo att vidta nya åtgärder. Spridningen av viruset nationellt
            och lokala utbrott måste fortsatt bekämpas, och var och en måste
            forts ä tt a följa myndigheternas råd och rekommendationer. Det
            är bara så vi kommer att klara av den här krisen – tillsammans.
          </note>
          <note type="speaker">
            Anf. 28 MARKUS WIECHEL (SD):
          </note>
          <note>
            Fru talman! Jag tackar statsrådet för svaret. Statsrådets svar
            visar att den påstådda strategi som regeringen har blir än mer
            obegriplig när det hävdas att man inte har varit ute efter någon
            form av flockimmunitet. Visst är det så att man aldrig uttryckligen
            har sagt det. Men vad är det annars som man vill uppnå när man
            tillåter att smittan härjar fritt, eller nästintill fritt, i samhället?
            Man vill bara pressa ned smittan. Man vill inte stoppa den, och
            man vill inte göra vad man kan för att stoppa den. Då är det obe
            ­ gripligt för mig att man har någon annan strategi än att verka
            för en flockimmunitet, som vi i dag vet över huvud taget inte
            är en väg att gå. Är det alltså så att man har tillåtit smittan
            att härja i samhället för skojs skull? Nu ska man helt plötsligt
            syssla med testning och smittspårning. Det är någon ­ ting man
            borde ha gjort från första början. Vad är det som gör att statsrådet
            och regeringen ser att det nu är rätt läge?
          </note>
          <note>
            Det absolut självklara när det kommer till att hantera en pandemi
            och ett virus som är helt okänt är att ta det säkra för det osäkra.
            Regeringen har absolut inte tagit det säkra för det osäkra. I
            stället har man låtsats som om det här bara är en vanlig influensa.
            Man har haft influensaglasögon på sig, och samtidigt tycks man
            som jag nämnde tidigare ha levt kvar i någon form av flockimmunitetstanke.
            Detta har lett till tusentals människors förtida och mycket plågsamma,
            ensamma död. Det går inte att förklara bort det med att man inte
            visste någonting. Man borde ha tagit det säkra för det osäkra.
          </note>
          <note>
            I mitten av februari sa Lena Hallengren att den nationella beredskapen
            för att hantera ett utbrott av coronaviruset i Sverige var väldigt
            bra. Vi vet att Sverige var allt annat än redo. Vi hade brist
            på resurser, och det fanns ingen strategi inom äldreomsorgen.
            Samhället överlag var inte redo för detta, och regeringen var
            definitivt inte redo för detta. Man har antagit en strategi som
            mer eller mindre går på tvärs mot den samlade internationella
            expertisen. Det är inte, som statsrådet hävdar i sitt svar, att
            basera sin policy på kunskap och den vetenskap som finns. I sådana
            fall skulle jag vilja se den vetenskapen, för Folkhälsomyndigheten
            har vad jag kan se hittills inte redovisat någonting.
          </note>
          <note>
            Folkhälsomyndighetens kritiker, det vill säga de som haft rätt
            från första början, har mycket forskning att hänvisa till. Det
            är bara att se på forskningen kring munskydd: Det finns över hundra
            vetenskapliga studier som visar varför munskydd och ansiktsmasker
            hjälper – över hundra vetenskapliga studier! Det finns hur många
            studier som helst som visar att det finns asymtomatisk och presymtomatisk
            smittspridning. Det är fakta och ingenting man kan bara vifta
            bort. Samtidigt har Folkhälsomyndigheten återkommande haft fel,
            men de har fortfarande regeringens fulla förtroende. Jag förstår
            inte hur det går ihop om man nu värnar ett samhälle där smittan
            hålls nere.
          </note>
          <note>
            Jag skulle kunna återkomma till alla de olika fel som Folkhälsomyndigheten
            har haft. Jag räknar med att det inte har varit medvetet från
            deras sida, men regeringen borde åtminstone sätta på sig några
            andra glasögon och titta på varför man har valt en annan väg i
            andra länder. Varför går det så dåligt för Sverige? Det går nämligen
            riktigt dåligt för Sverige.
          </note>
          <note>
            Ministern glömde min första fråga i interpellationen. Ångrar
            ministern den påstådda svenska strategin? Ja eller nej.
          </note>
          <note type="speaker">
            Anf. 29 Socialminister LENA HALLENGREN (S):
          </note>
          <note>
            Fru talman! Det är egentligen oklart vad Markus Wiechel vill
            säga med sin interpellation. Jag måste också säga att det är oklart
            hur Markus Wiechel uppfattar den svenska strategin. Jag säger
            det en gång till: Strategin är inte flockimmunitet. Strategin
            är ingenting annat än att begränsa den svenska smittspridningen
            så mycket det bara är möjligt.
          </note>
          <note>
            Att helt stänga ute viruset – en strategi för att på kort tid
            eliminera viruset från vårt samhälle – vore fantastiskt. Jag tror
            inte att det är möjligt, och det grundar jag på det faktum att
            jakten på ett vaccin är omfattande. Hela världen inser att vi
            inte kommer att kunna gå tillbaka till att leva våra liv mer normalt
            innan vi har ett vaccin. Vi kommer inte att kunna gå tillbaka
            till samhällen som fungerar normalt, så som vi kände dem före
            pandemin, för viruset kommer att finnas kvar. Naturligtvis kommer
            det inte att vara någon stor smittspridning; det är ju det som
            är syftet med strategin, som jag nämnde i mitt interpellationssvar.
            Det handlar om att rädda både liv och hälsa och begränsa smittspridningen,
            att göra det maximalt och att skydda riskgrupper.
          </note>
          <note>
            Innan jag ytterligare bemöter det som går att bemöta i Markus
            Wiechels replik vill jag ändå bemöta de angrepp mot Sveriges statsepidemiolog
            som finns i interpellationen. Jag tror att Markus Wiechel mycket
            väl vet att statsepidemiologen, precis som myndigheten, står fast
            vid att vi har en strategi som vi arbetar utifrån men att man
            hela tiden ska utvärdera sig själv och sitt agerande. Man ska
            lära av det som händer i Sverige och i andra länder. Jag har mycket
            svårt att förstå varför vi ska ha ett språkbruk som tyder på någonting
            annat än det. Vi har att göra med en allvarlig sjukdom, och jag
            tror att det vore klokt om Markus Wiechel var försiktig med att
            snedvrida uttalanden från myndighetsföreträdare på det sätt som
            görs såväl muntligen som i den skriftliga interpellationen.
          </note>
          <note>
            Jag tror också att det är viktigt att vi inte minst från den
            här församlingen och även från Sveriges regering och andra beslutsfattare
            verkligen försöker förstå, även om det är väldigt svårt och komplicerat.
            En pandemi innebär per definition ett nytt virus som sprids över
            världen, och möjligheten att begränsa dess effekter är någonting
            vi alla vill uppnå. Jag vill understryka att de åtgärder som Sverige
            vidtar just syftar till att ändra människors beteende, på samma
            sätt som man gör i andra länder. Man vill minska rörligheten,
            och man vill minska kontakterna – få människor att hålla avstånd.
            Man vill hålla själva viruset på avstånd genom handhygien och
            desinfektion och genom att på olika sätt se till att personal
            inom vård och omsorg skyddar sig när de vet att de har direktkontakt
            med covid-19.
          </note>
          <note>
            Jag vill dock understryka att det ger en felaktig bild att jämföra
            länder på det sätt som Markus Wiechel gör. Sverige har drabbats
            hårt, som många andra länder. Att jämföra sig med Storbritannien,
            Belgien, Holland, Frankrike, Italien och Spanien låter sig göras
            – vi har alla drabbats, och på olika sätt har smittan kommit till
            våra länder. Beroende på hur hårt vi har drabbats är det klart
            att vi också ser effekterna.
          </note>
          <note>
            Vi har rustat svensk sjukvård genom att inte bara dubbla utan
            på olika håll i landet både tre- och fyrdubbla antalet intensivvårdsplatser.
            Vi har ställt in den vård som är möjlig att ställa in, vilket
            också gör att vi sedan får anledning att diskutera den vårdskuld
            som byggs upp parallellt med detta.
          </note>
          <note>
            Jag tror alltså att det är viktigt att vi ser till att tolka
            våra myndigheter och företrädare rätt och på ett sätt som gör
            att de forts ä tt er att våga resonera, tänka och beskriva tveksamheter
            – och även korrigera det man upplever att man successivt lär sig
            mer om.
          </note>
          <note type="speaker">
            Anf. 30 MARKUS WIECHEL (SD):
          </note>
          <note>
            Fru talman! Det låter på statsrådet som att det är en slump att
            Sverige har drabbats hårt och i dag faktiskt är fjärde eller femte
            värst i världen sett till antal dödsfall per capita. Jag tycker
            att man ska jämföra olika länder, för detta är ingen slump. Det
            handlar om vilka strategier olika länder har valt. Till exempel
            Storbritannien valde initialt sett en strategi som liknade Sveriges
            och gick på det öppna synsättet. Man kan för all del tro på detta,
            men någon gång måste man inse att den strategin inte funkar.
          </note>
          <note>
            Det är dessutom en strategi som jag har ganska svårt att kalla
            en strategi, för den är som sagt väldigt oklar med tanke på att
            det inte har vidtagits några vidare åtgärder för att minska smittspridningen
            mer än till exempel i våra grannländer – eller för den delen för
            att skydda våra riskgrupper. Riskgrupperna är mer utsatta i Sverige.
            Det är ett faktum. Anledningen till att så många fler dör i Sverige
            är att smittan är mer utspridd i Sverige. Det är inte svårare
            än så. Det är helt enkelt ingen slump att många har drabbats.
          </note>
          <note>
            Vi måste återgå till detta med Folkhälsomyndigheten. Jag tänker
            inte gå in i detalj på vad de har sagt och inte; det finns många
            citat från delvis enskilda företrädare för Folkhälsomyndigheten
            men även från dess egen hemsida. Vi kan ta ett exempel: ” Användning
            av visir eller munskydd på personalen kan, under förutsättning
            att verksamhetens kvalitetsarbete betonar att det är de övriga
            åtgärderna som är de grundläggande och viktigast, övervägas som
            en extra åtgärd för att försöka minska risken för spridning av
            covid-19 .” Det handlar alltså om Folkhälsomyndighetens riktlinjer
            för äldreomsorgen. Munskydd och visir kan övervägas. Vad då ”kan
            övervägas”? Det borde vara en självklarhet!
          </note>
          <note>
            Skyddsutrustning som vissa företrädare för Folkhälsomyndigheten
            på olika sätt har nedvärderat skulle jag vilja påstå är basal
            om man ska skydda äldre, vilket borde vara det viktigaste. När
            det kommer till munskydd vet vi att de hjälper – jag nämnde tidigare
            att det finns otaliga studier som visar det. Det gäller till och
            med de enklaste munskydden. I Tyskland har smittan kunnat minskas
            med 40 procent tack vare munskydd, men i Sverige överväger man
            inte ens munskydd på offentliga platser. Man har några vaga rekommendationer
            om att max 50 personer ska få samlas på ett ställe och att människor
            ska sitta långt ifrån varandra.
          </note>
          <note>
            De åtgärder som verkligen hjälper finns inte här. Det är det
            som är det stora problemet. Det är ingen slump att vi har så många
            dödsfall i Sverige, utan det är en ren konsekvens av den handlingsförlamning
            som den här regeringen har visat. Jag tycker att det är sorgligt.
          </note>
          <note>
            Jag har respekterat att regeringen under våren har behövt arbeta
            för att försöka förhindra detta och att man ska få lugn och ro
            och inte ska behöva ställas till svars på det här sättet. Däremot
            har jag inte accepterat den utveckling jag sett från första början.
            Av den anledningen vet ministern mycket väl att jag till exempel
            har lämnat in en rad olika skriftliga frågor till regeringen.
            Ministern själv har fått säkert 20 frågor av mig om corona ­ viruset
            under våren.
          </note>
          <note>
            Jag ifrågasatte åtgärder från regeringen som inte dög och att
            man inte tog viruset på allvar så tidigt som i början av mars
            – det var den 4 mars eller något sådant. Redan i februari såg
            jag allt detta. Faktum är att den som tittade åt rätt håll kunde
            se en rad experter som varnade för det här så tidigt som i januari.
            Den 3 januari kände experter till virusets DNA. Redan då borde
            man ha satt in tuffa åtgärder för att bromsa smittspridningen
            och vinna tid.
          </note>
          <note type="speaker">
            Anf. 31 Socialminister LENA HALLENGREN (S):
          </note>
          <note>
            Fru talman! Ibland sägs det att efterklokheten är den exakta
            vetenskapen. Jag tror att vi kan hålla med om det. Jag tror också
            att vi kan vara överens om att det är läge att höja blicken och
            att också se framåt – vad kan vi göra de kommande månaderna och
            kanske det kommande året?
          </note>
          <note>
            Vi är ju tyvärr i en pandemi som vi inte har sett slutet på.
            Det betyder att vi naturligtvis ska lära av de månader som gått.
            Det känns i många sammanhang, tycker jag själv, som att det har
            gått väldigt lång tid. Det har hänt väldigt mycket i svensk politik.
            Regeringen har fattat oerhört många beslut. Riksdagen har också
            fattat beslut; nu är det väl uppe i nio extra ändringsbudgetar.
            Det har alltså hänt väldigt mycket på kort tid. Detta betyder
            att det är kort tid att lära känna ett nytt virus.
          </note>
          <note>
            Jag vill påminna Markus Wiechel – om det möjligen försvann –
            om att viruset klassificerades som ett allmän- och samhällsfarligt
            virus den 1 februari. Detta har också konfirmerats av riksdagen,
            som har fört in det i smittskyddslagen genom en proposition bara
            för ett par veckor sedan. Det var alltså inte så att Markus Wiechel
            ensam satt med vetskap och kunskap om att vi hade med ett farligt
            virus att göra.
          </note>
          <note>
            Markus Wiechel får gärna ägna sin sista replik åt att tala om
            på vilka sätt vi ska ta det säkra för det osäkra, som han återkommit
            till några gånger, för att bli lite mer konkret. Det är ju ingen
            av oss – jag upprepar detta – som avstår från åtgärder som vi
            vet ger effekt.
          </note>
          <note>
            Såvitt jag känner till fanns det en åtgärd som Sverigedemokraterna
            åtminstone under en kort tid förespråkade, nämligen att vi skulle
            stänga våra grundskolor. Det var ingenting som vi beslutade att
            göra, för vi såg inte att detta skulle ha den avgörande betydelsen
            att barn inte driver smittspridning. Vi har också kunnat få konfirmerat
            att det inte har bidragit till smittspridningen. Andra länder
            öppnar upp sina skolor och ser snarare andra åtgärder för att
            upprätthålla distansen.
          </note>
          <note>
            Det låter lite grann som att inga åtgärder har vidtagits. Låt
            mig påminna om att en konsekvens av att allmänna sammankomster
            inte får samla mer än 50 personer har blivit omfattande ekonomiska
            förluster för många aktörer. Det har dock också bidragit till
            att människor inte möts i de forum där vi vet att risken för smittspridning
            är stor, med många människor på liten yta. Kulturevenemang och
            idrottsevenemang har kunnat dra igång, dock inte med åhörare,
            som vi alla hade längtat efter och önskat.
          </note>
          <note>
            Många åtgärder har vidtagits. Studenter på högre utbildning och
            i gymnasiet har studerat på distans i nästan tre månader. Många
            arbetar hemifrån. Kollektivtrafiken har minskat dramatiskt, och
            rörligheten över landet under alla våra storhelger har också minskat
            dramatiskt. Låt mig påminna om detta!
          </note>
          <note>
            Låt mig också ägna min sista minut åt att säga att det inte är
            någon slump, Markus Wiechel, hur olika länder drabbas. Jag rekommenderar
            att läsa den analys som Folkhälsomyndigheten har gjort som handlar
            om olika virusstammar.
          </note>
          <note>
            Det är väldigt många gånger relevant att jämföra nordiska länder
            med varandra, och jag gör det gärna. Länderna liknar varandra
            på många olika sätt och har den nordiska modellen – vi väljer
            att kalla det den svenska modellen – för hur hälso- och sjukvårdssystemen
            är uppbyggda.
          </note>
          <note>
            Men när det gäller hur människor reser och vad som är skälet
            till att smittspridningen kommer till respektive land är det inte
            säkert att det är just våra grannländer vi jämför oss med. Självklart
            påverkas sättet på vilket smittspridningen kommer till Sverige
            av 1 miljon svenskar som på fyra veckor inte bara reser till utan
            också kommer tillbaka från många olika länder, som då inte upptäcker
            vilken smittspridning de har i sina samhällen.
          </note>
          <note>
            Låt mig också påminna Markus Wiechel om att det inte ser likadant
            ut i hela Sverige. Det är den region som vi befinner oss i, som
            också har väldigt mycket mediebevakning, som har drabbats hårdast.
            Jag talar om Stockholmsregionen. Detta spelar stor roll. Det är
            dock stora delar av landet som har vidtagit samma åtgärder men
            som inte har fått samma smitt ­ spridning. Vi har även lockdowns,
            som Markus Wiechel kanske syftar på, i flera länder med en förödande
            smittspridning och ett förödande antal avlidna som följd. Man
            bör alltså vara försiktig med att dra slutsatser när det gäller
            sambandet mellan åtgärder och konsekvenser.
          </note>
          <note type="speaker">
            Anf. 32 MARKUS WIECHEL (SD):
          </note>
          <note>
            Fru talman! Det finns flera saker man skulle kunna göra, och
            med tanke på alla de skriftliga frågor som Lena Hallengren har
            fått från undertecknad känns det som att hon redan känner till
            flera av de åtgärder som jag hade vidtagit om jag hade haft den
            möjligheten.
          </note>
          <note>
            För att sammanfatta handlar det om en snabb nedstängning av olika
            saker så fort man fick reda på att detta kom, för att vinna tid.
            När man vinner den tiden kan man säkra strategier för äldreomsorgen
            och säkerställa att det finns tillräckligt med skyddsutrustning,
            att folk har den utbildning de behöver och så vidare. Att vinna
            tid är allt, och det är detta som de länder i världen som har
            lyckats har gjort.
          </note>
          <note>
            Faktum är att man här gav upp från första början. Det verkade
            i alla fall så, för helt plötsligt meddelade man att det inte
            hjälper att smittspåra eller att testa. Helt plötsligt menade
            man att vi inte kan stoppa detta virus. Jag tror inte heller att
            det går, eller gick, att stoppa det från början – inte i Sverige.
            Däremot skulle det ha gått att bromsa det radikalt, vilket hade
            räddat liv. Detta kanske hade kostat en del ekonomiskt, men faktum
            är att det finns studier som visar på att de städer som tidigt
            har stängt ned har tjänat på det både i liv och rent ekonomiskt.
            De har klarat sig långsiktigt ekonomiskt på grund av att de har
            värnat hälsan.
          </note>
          <note>
            Det finns olika saker som tyder på att det även i Sverige finns
            skillnader beroende på hur olika kommuner har hanterat detta.
            Vad som är gemensamt för de kommuner som har lyckats bra är att
            de har gått längre än Folkhälsomyndighetens rekommendationer.
            Det är likadant när det kommer till länder – de som har agerat
            snabbt med skyddsutrustning och inte problematiserat skyddsutrustningen
            har också räddat fler människor. Det är fakta.
          </note>
          <note>
            Sist men inte minst, fru talman, noterar jag att ministern fortfarande
            inte har svarat på den första frågan i interpellationen.
          </note>
          <note type="speaker">
            Anf. 33 Socialminister LENA HALLENGREN (S):
          </note>
          <note>
            Fru talman! Till skillnad från Markus Wiechel, som har allting
            klart för sig gällande hur vi skulle ha gjort, hur vi gör och
            vilka länder som har lyckats, är jag mer ödmjuk i min inställning.
          </note>
          <note>
            Det är klart att vi hela tiden ska lära av det vi har gjort,
            det vi inte har gjort och det andra länder har gjort som visar
            sig fungera, men låt mig ändå påminna om något. Den som jämför
            smittspridningen och antalet dödsfall i Skåne med smittspridningen
            och antalet dödsfall i till exempel Köpenhamn – detta är en arbetsmarknadsregion
            som människor rest inom – ser att Skåne är mindre drabbat än Köpenhamn
            trots att man har vidtagit sam ­ ma åtgärder i Skåne som i övriga
            Sverige och trots att Köpenhamn har vidtagit samma åtgärder som
            i övriga Danmark.
          </note>
          <note>
            När det handlar om vilka länder som egentligen har haft lockdowns
            med framgång vill jag inte peka ut länder som inte har lyckats;
            det är för tidigt. Men att påstå att Nederländerna, Belgien, Storbritannien,
            Frankrike, Spanien och Italien är länder som med sina lockdowns
            har kunnat få en mycket mer framgångsrik situation för hälso-
            och sjukvården eller för befolkningen i övrigt tycker jag är att
            dra det väl långt.
          </note>
          <note>
            Låt mig också säga att ekonomin inte har gått före. Vi har sett
            till att använda våra ekonomiska muskler för att göra det möjligt
            för människor att enkelt vara hemma från jobbet. Vi såg hur antalet
            som nyttjade möjligheten till sjukpenning ökade dramatiskt när
            människor hade milda symtom då pandemin verkligen var ny i samhället.
            Jag tycker att detta visar att människor tar ett stort ansvar.
          </note>
          <note>
            Det bygger ju dock inte bara på att människor tar ansvar. Även
            om vi hade gjort den så kallade lockdown som Markus Wiechel då
            inte förespråkade men som han nu uppenbarligen förespråkar kan
            inte hälso- och sjukvården, äldreomsorgen och all barnomsorg stänga
            ned. Detsamma gäller polis, räddningstjänst, brandkår och andra
            samhällsviktiga funktioner som matvarubutiker och apotek – de
            stänger inte ned.
          </note>
          <note>
            Jag vill säga till alla som lyssnar att vi inte ska förledas
            att tro att det går att stänga ned allt. Det finns verksamheter
            – och de är ganska många – som måste vara öppna för att samhället
            ska fungera. Har man då fått en stor smittspridning och fått in
            smittan från många olika håll blir det mycket svårare för dem
            som har en liten smittspridning från början.
          </note>
          <note>
            Interpellationsdebatten var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 11.39 på förslag av andre vice talmannen
            att ajour nera sammanträdet till kl. 13.0 0, då statsminister
            Stefan Löfven (S) skulle lämna en återrapport från informellt
            möte med EU:s stats- och regeringschefer.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 13.0 0.
          </note>
          <note>
            § 9 Återrapportering från informellt möte med EU:s stats- och
            regeringschefer
          </note>
          <note type="speaker">
            Anf. 34 Statsminister STEFAN LÖFVEN (S):
          </note>
          <note>
            Her r talman! I fredags träffades EU:s ledare över en videokonferens
            för att diskutera kommissionens förslag dels till långtidsbudget,
            dels till återhämtningspaket. Också förhandlingarna mellan EU
            och Storbritannien respektive de ekonomiska sanktionerna mot Ryssland
            berördes.
          </note>
          <note>
            Herr talman! Europa befinner sig fortfarande i ett allvarligt
            läge med risk för liv och hälsa. Vi har definitivt inte sett slutet
            ännu. Den här pandemins ekonomiska effekter har drabbat världen
            hårt. Vi är överens om att det kommer att krävas gemensamma ansträngningar
            inom EU för få hjulen att snurra igen.
          </note>
          <note>
            Det återhämtningspaket som kommissionen har presenterat kan spela
            en viktig roll, men det kan inte på egen hand lösa de ekonomiska
            proble ­ men. För att få den reala ekonomin att börja fungera
            igen måste den inre marknaden och den fria rörligheten börja fungera
            fullt ut.
          </note>
          <note>
            Herr talman! Inför mötet hade Europeiska rådets ordförande Charles
            Michel pekat ut fyra frågor som behöver diskuteras vidare. Det
            första är återhämtningsplanens storlek och konstruktion. Det andra
            är om stöd ska ges i form av lån eller bidrag. Det tredje gäller
            frågor som rör konditiona ­ litet och styrning. Det fjärde är
            långtidsbudgetens storlek och finansiering inklusive frågan om
            rabatter.
          </note>
          <note>
            Mötet på midsommarafton var i praktiken en bordsrunda där ledarna
            kunde presentera sina övergripande ståndpunkter. Men någon riktig
            förhandling blev det inte, och så var heller inte planerat.
          </note>
          <note>
            Jag framförde gemensamma ståndpunkter från Sverige, Danmark,
            Nederländerna och Österrike. Vi stöder ett gemensamt EU-agerande
            för att motverka krisens effekter. Det är avgörande att få på
            plats ett kraftfullt åtgärdspaket så snabbt som möjligt.
          </note>
          <note>
            Men det är också viktigt att åtgärderna träffar rätt områden
            liksom sektorer. Jag underströk behovet av krisrelaterade kriterier
            som baseras på aktuell statistik. Krisåtgärderna ska vara temporära.
            Det är viktigt att åtgärderna sätts in så snart som möjligt. Men
            de bör avslutas senast i slutet av 2022.
          </note>
          <note>
            När det gäller krisåtgärdernas omfattning framförde jag å gruppens
            vägnar att de bör vara stora nog att göra skillnad samtidigt som
            vi också måste ta hänsyn till att det finns gränser för hur mycket
            medel som effektivt kan absorberas i medlemsstaterna.
          </note>
          <note>
            Vi tycker att återhämtningsfonden bör baseras på lån och inte
            på bidrag till medlemsstaterna. I praktiken skulle den bidragskonstruktion
            som kommissionen föreslår innebära en höjning av EU:s budget med
            nästan 50 procent, och det är inte rimligt.
          </note>
          <note>
            Ett upplägg med lån till fördelaktiga räntor och lång återbetalningstid
            möjliggör smarta investeringar som leder till fler jobb, en hållbar
            tillväxt, ökad produktivitet och ökad konkurrenskraft. Då skapas
            också förutsättningar för återbetalning. Slutligen ska inte återhämtningsfonden
            blandas samman med långtidsbudgeten.
          </note>
          <note>
            När det gäller långtidsbudgeten anser vi och våra likasinnade
            fortfarande att den totala volymen är för stor och att rabatter
            är en förutsättning för överenskommelse. Nu finns rabatter med
            i kommissionens förslag. Det är många länder som bjuder motstånd
            här, så det är inte på något sätt klart. Men det är bra att det
            finns med i förslaget.
          </note>
          <note>
            Det är också bra att budgeten enligt förslaget moderniseras bland
            annat genom ett större fokus på klimat och digitalisering. Det
            föreslås också en tydlig koppling mellan att ta emot EU-medel
            och att respektera rättsstatens principer. Det är någonting som
            Sverige har kämpat hårt för.
          </note>
          <note>
            Herr talman! Sammantaget visar diskussionen att det fortfarande
            finns en rad skiljelinjer liksom en rad grupperingar i de här
            frågorna. De största stötestenarna är fortfarande återhämtningsfondens
            storlek och struktur samt fördelning av medel mellan medlemsstaterna.
          </note>
          <note>
            I frågan om långtidsbudget handlar det i stor utsträckning om
            samma frågor som diskuterades i februari, nämligen budgetens storlek,
            rabatter och fördelning mellan olika utgiftsområden. Det kommer
            med andra ord att krävas en hel del diskussion och förbättringar
            innan en överenskommelse kan nås.
          </note>
          <note>
            Det ska också sägas att EU:s återhämtning är viktig för Sverige.
            Jag ser fram emot de fortsatta diskussionerna så att vi på sikt
            kan få till en bra balans i både återhämtningsfonden och långtidsbudgeten.
            Då kan EU:s ekonomier bli starkare och mer motståndskraftiga.
          </note>
          <note>
            Charles Michel kommer nu att konsultera alla EU:s ledare och
            inom några veckor presentera ett förslag till överenskommelse.
            Sedan ska vi diskutera det vid ett möte i Bryssel i mitten av
            juli.
          </note>
          <note>
            Herr talman! Vid mötet fick vi också en uppdatering av förhandlingarna
            mellan EU och Storbritannien. Charles Michel och kommissionens
            ordförande Ursula von der Leyen redogjorde för sitt möte med Storbritanniens
            premiärminister Boris Johnson. Det hade varit konstruktivt. Det
            finns gemensam vilja att nu intensifiera förhandlingarna under
            sommaren för att försöka nå en överenskommelse i höst.
          </note>
          <note>
            Därutöver gav Tysklands förbundskansler Angela Merkel en uppdatering
            av arbetet med att genomföra de så kallade Minsköverenskommelserna.
            Bedömningen var att få framsteg hade nåtts, och ledarna kunde
            därför ge politisk backning till att sanktionerna förlängs.
          </note>
          <note>
            Herr talman! Avslutningsvis kan jag också nämna mötet i östliga
            partnerskapet som hölls den 18 juni. EU:s ledare betonade här
            den strategiska vikt som vi fäster vid partnerskapet. Ett formellt
            toppmöte i östliga partnerskapet planeras till mars 2021. Därmed
            avslutar jag återrapporten.
          </note>
          <note type="speaker">
            Anf. 35 JESSIKA ROSWALL (M):
          </note>
          <note>
            Herr talman! Tack, statsministern, för återrapporten!
          </note>
          <note>
            Mötet blev väl som väntat, kan man tro att vi alla tycker. Ändå
            tyckte jag av rapporteringen att det var en viss positiv ton.
            Det är såklart tydligt att det kommer att krävas eftergifter och
            positionsförflyttningar från samt ­ liga länder för att man ska
            kunna komma överens om långtidsbudget och återhämtningspaketet.
          </note>
          <note>
            Ibland tycker jag att det beskrivs som att vi sparsamma fyra
            är problemet. Jag tycker att Sverige har visat en stor vilja att
            göra en stor eftergift. Jag tänker på den gemensamma skuldsättning
            som ska bygga upp återhämtningsfonden.
          </note>
          <note>
            Sverige har förvisso inte skrivit under någon exakt siffra. Jag
            delar helt statsministerns uppfattning att det belopp som nu talas
            om är för stort. Men vi har hur som helst rört oss från en tidigare
            mycket kritisk hållning till synen på gemensam skuldsättning.
            Det är ingen liten förflyttning för vår del.
          </note>
          <note>
            Den hållning som Sverige har haft har haft många goda skäl. Vi
            är till exempel inte med i eurosamarbetet. Men nu tycker jag att
            Sverige måste få ordentligt tillbaka när det kommer till våra
            krav vad gäller både budgeten och återhämtningspaketet.
          </note>
          <note>
            Att vi eventuellt får behålla den rabatt som vi redan i dag har
            är inte tillräckligt. Det är inte heller de egentligen självklara
            villkoren om att alla EU-länder ska följa rättsstatens principer.
          </note>
          <note>
            Därför vill jag fråga statsministern om de andra ländernas uppfattning.
            Är också de beredda att förflytta sig? Jag tycker, och det sa
            jag också på det öppna samrådet, att den förflyttning vi har gjort
            borde stärka vår posi ­ tion i att kunna förhandla kraftfullt.
            Det gäller framför allt minskad volym och modernisering av budget.
            Vi borde kunna vara tuffare i vår position just nu.
          </note>
          <note type="speaker">
            Anf. 36 Statsminister STEFAN LÖFVEN (S):
          </note>
          <note>
            Herr talman! Först delar jag uppfattningen att mötet blev ungefär
            som förväntat. Det var inte planerat att bli något annat. Alla
            förstår nog också att om det ska bli en överenskommelse någon
            gång måste det till posi ­ tionsförflyttningar från lite olika
            håll. Annars blir det ingen överenskom ­ melse, och det vore naturligtvis
            dramatiskt.
          </note>
          <note>
            Vi har drivit några saker vad gäller budgeten väldigt tydligt.
            Det ena är rabatterna. Det är en absolut förutsättning för att
            över huvud taget komma överens. Annars kommer vi successivt att
            höja medlemsavgiften rejält, och det kommer inte att ske. Det
            har vi sagt. Där är vi fyra väldigt tydliga, liksom Tyskland,
            som också menar att rabatterna måste vara kvar.
          </note>
          <note>
            Jag sa i min inledande rapport att detta nu finns i förslaget,
            men det är därmed inte sagt att det är precis så det blir. Det
            är fortfarande många som motsätter sig att rabatterna finns kvar.
            Jag hör dock en och annan tidigare kraftig motståndare som ändå
            börjar se att det kanske är nödvändigt. Vi måste alltså ligga
            kvar där och jobba stenhårt för detta.
          </note>
          <note>
            Konditionaliteten tycker jag är bra. Jag tycker också att modernisering,
            mer i riktning mot digitalisering och att vi håller i klimatperspektivet
            är bra ingredienser. Men när det gäller volymen och annat finns
            det fortfarande kvar att göra.
          </note>
          <note>
            Alla kommer att diskutera alla de här olika parametrarna. Vi
            driver också att vi vill se mer aktuella kriterier när det gäller
            återhämtningsfonden. Vad är det som de facto har skadats, och
            vem har skadats? Man ska inte gå på historiska data eller befolkningssiffror.
            Där tycker jag mig också uppleva att det finns mer mottaglighet
            för resonemanget.
          </note>
          <note>
            Men det är mycket kvar att diskutera. Vi har en lång resa.
          </note>
          <note type="speaker">
            Anf. 37 JESSIKA ROSWALL (M):
          </note>
          <note>
            Herr talman! Tack, statsministern, för svaret! Jag stöder statsministerns
            krav på förhandlingen kring att få behålla rabatterna, så kämpa
            på!
          </note>
          <note>
            Jag vill vara tydlig med att Moderaternas kritik mot förslagen
            inte handlar om någon brist i europeisk solidaritet, utan tvärtom.
            Vi vill att Sverige ska hjälpa till, men inom rimlighetens gränser.
            Vi förstår såklart att Sveriges stora export till EU-länder är
            avgörande för vårt välstånd. Det är därför det är så viktigt att
            budgeten och återhämtningspaketet verkligen går till rätt saker.
          </note>
          <note>
            Det är också viktigt när det gäller återhämtningspaketet att
            man klargör finansieringen. Att först spendera och sedan ta reda
            på hur man ska betala är oansvarigt, och det blir inte bättre
            av att skjuta detta på nästa generation. Att tala om en rad olika
            EU-skatter för att lösa återbetalningen är inte rätt sätt.
          </note>
          <note>
            Jag tycker inte att jag fick svar på frågan om vad de andra länderna
            har gjort för att förflytta sig.
          </note>
          <note>
            Jag undrar också om det finns fler länder än de frugala fyra
            som kan tänka sig att titta på kriterierna och återhämtningspaketets
            konstruktion så att vi kan binda nya lojaliteter.
          </note>
          <note type="speaker">
            Anf. 38 Statsminister STEFAN LÖFVEN (S):
          </note>
          <note>
            Herr talman! När det gäller den europeiska solidariteten stämmer
            det. Vi är solidariska. Vi har varit nettobetalare i många, många
            år, och vi har hela tiden sagt att vi tycker att det är helt okej
            eftersom Sverige är ett land som har relativt högre välstånd.
            Det är sant.
          </note>
          <note>
            Men det är också så att vi under krisen inte stängde gränser
            och inte slutade exportera medicinsk utrustning. Det var nästan
            tio länder som slutade med detta. Jag påminner om att Sverige
            aldrig gjorde så, utan vi fortsatte att exportera mitt under krisen.
          </note>
          <note>
            Vi har ställt upp på det stora program på 540 miljarder som finansministrarna
            presenterade tidigare. Det är fel att säga något annat, och det
            måste finnas någon gräns i detta.
          </note>
          <note>
            Vad gäller lån och finansiering finns de gamla skillnaderna kvar.
            Men ja, det finns fler än F4 som ser tveksamheter här – delvis
            av andra skäl. Dels tycker man att det är en sned fördelning,
            dels tycker man att EU får ett alltför stort mandat. Men det är
            alltså inte så att F4 är helt solo.
          </note>
          <note type="speaker">
            Anf. 39 MARTIN KINNUNEN (SD):
          </note>
          <note>
            Herr talman! Tack, statsministern, för återrapporten!
          </note>
          <note>
            Jag vill inleda med att beklaga att regeringen stöder inrättandet
            av krisfonden. Det svenskarna röstade om i valet om EMU gällde
            just om vi skulle tillhöra det monetära samarbetet i Europa eller
            inte. Svenskarna röstade nej. Sverige skulle inte påverkas finansiellt
            när andra länder kör sin ekonomi i botten. Regeringen tycker nu
            att det är acceptabelt att använda låneinstrument på det här sättet
            i EU och att länder som har svårt att låna pengar ska få hjälp
            av andra EU-länder för att sänka sina räntor.
          </note>
          <note>
            Men det här är inte vägen framåt. Italien har haft budgetunderskott
            i sina finanser årligen i över 50 år. Jag säger inte nej till
            att vi ska hjälpa Italien under en kris, men i så fall ska det
            ske bilateralt eller via IMF. Det ska också vara förenat med tydliga
            krav på ekonomiska reformer. Länder kan inte tillåtas köra sin
            ekonomi i botten och förvänta sig att andra länder ska ordna fram
            lånen.
          </note>
          <note>
            När det kommer till bidragen välkomnar vi naturligtvis att regeringen
            säger nej till detta. Det som oroar oss lite är att när man läser
            medierapporteringen efter mötet tycks länderna i syd inte vara
            speciellt oroliga. Man menar att alla vill ha en lösning och att
            förhandlingarna fortsätter. Man sätter helt enkelt stort hopp
            till att det här kommer att gå att ro i hamn.
          </note>
          <note>
            Jag undrar därför: Har regeringen varit tillräckligt tydlig med
            att Sverige inte tänker acceptera bidragen och att vi inte tänker
            acceptera ytterligare en EU-budget som vi ska betala tillbaka
            på? Har regeringen varit tydlig med detta? Har statsministern
            sagt att det här inte är någonting att förhandla om och att vi
            inte tänker acceptera bidragen? Har det gått fram till länderna
            i syd?
          </note>
          <note type="speaker">
            Anf. 40 Statsminister STEFAN LÖFVEN (S):
          </note>
          <note>
            Herr talman! Om man lyssnar på den kritik som Sverige får i det
            här avseendet tror jag nog att man kan säga att det har gått fram.
            Det finns i diskussionen en tydlig besvikelse över att vi inte
            anses vara tillräckligt solidariska för att vi inte ställer upp
            på bidrag utan att vi vill se lån.
          </note>
          <note>
            Sverigedemokraterna och regeringen och de flesta andra partier
            har däremot helt olika uppfattningar när det gäller stödet. Vi
            måste också för ­ stå att utan medlemskapet i EU och det utbyte
            vi har av det hade vi haft en betydligt sämre situation i Sverige.
            Det finns ett stort värde i detta, och det är klart att det därmed
            också finns en stor risk. Om stora ekonomier tillåts falla i det
            här har vi en risk. Det är inte bara gratis att säga nej. Det
            är också behäftat med en kostnad, en alternativkostnad, som man
            måste titta på.
          </note>
          <note>
            Vad gäller kravet på reformer är vi tydliga med att vi både vill
            se kriterierna för en fördelning av vad medlemsstater ska få och
            att det ska gå till det som faktiskt främjar produktivitet, tillväxt
            och konkurrenskraft. Det är så vi bygger värden som vi sedan kan
            använda i olika syften. För oss är det viktigt att det är så.
          </note>
          <note>
            Kommissionens förslag bygger på att man kopplar det till den
            så kallade terminen, där länder redan har uttalat vad man bör
            göra för att åstadkomma starkare ekonomier. Det finns uttryckt
            där, och då ska man följa det. Det ska också bygga på klimatomställning
            och så vidare.
          </note>
          <note>
            Det blir alltså inte helt fritt, men jag tycker att det återstår
            att formulera detta tydligare, för man kan alltid ställa krav
            på vad pengarna ska användas till. To be continued!
          </note>
          <note type="speaker">
            Anf. 41 MAGNUS EK (C):
          </note>
          <note>
            Herr talman! Tack, statsministern, för återrapporteringen!
          </note>
          <note>
            För Centerpartiets del välkomnar vi att regeringen har fört fram
            en rad viktiga frågor, som vi också har en bred enighet om i Sveriges
            riksdag. Vi är eniga om att omfattningen på den kommande EU-budgeten
            inte kan tillåtas växa helt obehindrat.
          </note>
          <note>
            Det är glädjande att regeringen har tryckt på konditionaliteten
            både i återhämtningsfonden och i långtidsbudgeten. Det är viktigt
            att vi ser till att EU-medel inte går till dem som inte respekterar
            EU:s grundläggande värden.
          </note>
          <note>
            Jag välkomnar också att vi trycker på att återhämtningsfonden
            ska vara till för att reparera faktisk skada. Det handlar inte
            om att reparera ett allmänt dåligt ekonomiskt läge utan om att
            klara av att möta krisens effekter.
          </note>
          <note>
            Det som jag skulle vilja fråga statsministern är om han på något
            vis har fört fram vikten av att återhämtningsfonden, när den nu
            är färdig och när den börjar fungera, också verkar för en grön
            omställning och för reformer till exempel på digitaliseringsområdet.
            Finns det möjligheter att koppla de här två samman?
          </note>
          <note>
            Vad gäller långtidsbudgeten skulle jag vilja höra lite om hur
            statsministern för fram kraven på modernisering. Stora delar av
            budgeten kan moderniseras; det tror jag att de flesta håller med
            om. Det gäller också den gemensamma jordbrukspolitiken. Men många
            gånger när vi har diskuterat de här frågorna under de senaste
            åren i riksdagen låter det som att allt som ska sparas på ska
            tas från jordbrukspolitiken.
          </note>
          <note>
            Här är det oerhört viktigt att vi inte får en budget som försämrar
            svenskt konkurrensläge. Vi ska också minnas att det inte bara
            handlar om jord ­ bruksstöd och jordbrukspolitik, utan det handlar
            också om stöden till re ­ gioner som har stora utmaningar med
            tillväxten. Hur har statsministern balanserat detta?
          </note>
          <note type="speaker">
            Anf. 42 Statsminister STEFAN LÖFVEN (S):
          </note>
          <note>
            Herr talman! Det är en styrka när man förhandlar att det finns
            en stark uppslutning i Sveriges riksdag i dessa frågor. Konditionalitet
            är en sådan fråga. Där upplever jag att det finns ett starkt stöd.
            Det är några som inte tycker om detta, men att koppla konditionaliteten
            till rättsstatens principer är bra. Där har vi varit tydliga,
            så jag upplever att vi har haft framgång där.
          </note>
          <note>
            Sedan var det frågan om fonden. Vi har framfört vår bestämda
            uppfattning, och det är kommissionens ambition, att den också
            ska kopplas till det gröna. Där är kommissionens ordförande Ursula
            von der Leyen tydlig. Även där finns några medlemsstater som spjärnar
            emot, men jag upplever att vi har fått en allt bredare uppställning
            för den linjen, det vill säga att den måste gå hand i hand med
            klimatomställningen. Det är helt nödvändigt. Det är något som
            vi har framfört tydligt – liksom digitaliseringen.
          </note>
          <note>
            Samma gäller för budgeten. Den modernisering som vi har talat
            om handlar inte bara om att lägga på mer. Först och främst är
            det ett stort med ­ lemsland som är nettobetalare som har lämnat
            EU. Att rätta mun efter mat ­ säcken innebär också att prioritera
            om inom budgeten. Vi har sett att det är möjligt att göra omprioriteringar
            till mer digitalisering, en klimat ­ omställning och att höja
            produktiviteten.
          </note>
          <note>
            I CAP – jordbrukspolitiken – finns ett tydligt uttalat grönt
            perspektiv. Det är bra. Det finns saker som kan göras om eftersom
            det bevisligen går mycket pengar till stora markägare, och det
            är kanske inte det som i första hand ska göras. Men självklart
            ska svenska bönder inte få relativt sämre konkurrenskraft. Det
            är ingen betjänt av.
          </note>
          <note>
            Vi menar också att det kan göras moderniseringar i sammanhållningspolitiken
            för att mer främja det som är framtiden.
          </note>
          <note type="speaker">
            Anf. 43 MAGNUS EK (C):
          </note>
          <note>
            Herr talman! Jag tror i och för sig inte att det är fel att även
            större jordbruksenheter tar del av EU:s jordbrukspolitik. Ett
            större problem är väl att Viktor Orbán och personer med koppling
            till honom har kunnat lyfta peng ­ ar ur systemet. Den typen av
            saker tycker jag absolut att vi kan driva på för att förbättra.
            Där kan vi göra neddragningar.
          </note>
          <note>
            Men det gäller att detta inte drabbar konkurrenskraften för det
            svenska lantbruket. Vi är i alla fall i riksdagen överens om att
            stärka konkurrenskraften. Det kan inte vara så att det är lantbrukare
            och Sveriges landsbygd som ska betala för brexit, även om vi alla
            förstår att den påverkar budgetarbetet.
          </note>
          <note>
            Jag har en till fråga som jag skulle vilja ta med i mitt inlägg:
            Vi förde tidigare fram vikten av tydliga formuleringar, en fri
            och regelbaserad handel och en fungerande inre marknad. Det kommer
            att vara helt avgörande för Europa och särskilt för Sverige som
            ett exportberoende land att få handel och rörlighet att funka.
            Annars kommer det att vara svårt att få igång ekonomin. Vi kan
            inte bara gå in med stödpaket. Hur har ni fört fram det argumentet?
          </note>
          <note type="speaker">
            Anf. 44 Statsminister STEFAN LÖFVEN (S):
          </note>
          <note>
            Herr talman! Jag säger återigen att det inte är så att svenska
            lantbrukare ska tappa i konkurrenskraft. Det är inte så förändringar
            ska ske. Men vi måste se över alla delar i budgeten.
          </note>
          <note>
            Vi fyra fokuserar på frågan om den inre marknaden. Även om detta
            stöd ges i någon form av fond är det inte det stödet som ensamt
            gör skillnad. Skillnaden görs med hjälp av en tillräckligt stark
            inre marknad med fri rörlighet.
          </note>
          <note>
            Det är därför vi vill påminna om att Sverige är ett land som
            inte begränsade den fria rörligheten under krisen. Vi kunde berätta
            för både Italien och Spanien att svenska företag fortsatte att
            leverera medicinsk utrust ­ ning till flera länder mitt under
            krisen när andra länder stängde gränserna. Det är så man ska bevaka
            och försvara den inre marknaden, och det är dit vi måste tillbaka.
          </note>
          <note>
            Inre marknad, rörlighet, digitalisering och klimat är den typ
            av frågor som vi vill prioritera, och det ger vi tydligt uttryck
            för tillsammans med de andra.
          </note>
          <note type="speaker">
            Anf. 45 JONAS SJÖSTEDT (V):
          </note>
          <note>
            Herr talman och statsminister Stefan Löfven! Det råder inget
            tvivel om att det kommer att finnas behov av massiva investeringar
            för att ta oss ur krisen. Det handlar om investeringar som ökar
            produktiviteten och konkurrenskraften, minskar klimatutsläppen
            och upprätthåller efterfrågan i ekonomin. Detta är i första hand
            ett nationellt ansvar, men självklart kan även internationella
            organisationer bidra. Europeiska investeringsbanken är ett utmärkt
            redskap som finns på europeisk nivå.
          </note>
          <note>
            Frågan är om återhämtningsfonden är rätt metod. Det krävs att
            man kan agera kraftfullt, riktat och på kort tid om investeringarna
            ska nå det syfte de ska ha. Det handlar här om att betala in pengar
            för att sedan ansöka om att få tillbaka dem som lån eller bidrag
            eller att förstärka EU:s budget. Det vet vi inte riktigt än. Det
            är varken snabbhet eller träffsäkerhet som känne ­ tecknar dessa
            system. Det blir antagligen för spritt och för sent, men det blir
            ganska mycket pengar till EU-systemet.
          </note>
          <note>
            Det är egentligen två andra saker som sker. EU-kommissionen passar
            på att få den större budget man alltid har velat ha. Man använder
            krisen som argument. Mycket lite av det man ska använda pengarna
            till har med krisen att göra. Det andra är att euroländerna inte
            har förmått att skapa ett gemensamt system för obligationer –
            eurobonds. Nu försöker man lägga över en gemensam upplåning på
            EU-nivå i stället, som egentligen hör hemma på euronivå. Det har
            lite med att komma ut ur coronakrisen att göra. Det finns också
            ett antal euroländer som är hårt skuldsatta och kan ha problem
            med framtida upplåning.
          </note>
          <note>
            Därför är det så viktigt och bra att riksdagen har en tydlig
            position och givit ett tydligt mandat, och jag hoppas att regeringen
            håller fast vid detta och har en tät dialog med riksdagen framöver.
          </note>
          <note>
            Min fråga gäller Ungern. Anser statsministern att situationen
            i Ungern är så allvarlig vad gäller demokrati och mänskliga rättigheter
            att man redan nu bör åberopa artiklar och använda andra möjligheter
            för att minska utbetalningar från EU:s fonder?
          </note>
          <note type="speaker">
            Anf. 46 Statsminister STEFAN LÖFVEN (S):
          </note>
          <note>
            Herr talman! Först var det frågan om det finns ett behov av massiva
            investeringar, och jag tror att vi alla är överens där. Sedan
            frågade Jonas Sjöstedt och Vänsterpartiet om fonden är det rätta
            att ha. Jag anser att det beror på konstruktionen av den. Jag
            menar, liksom Jonas Sjöstedt, att den måste vara riktad, och därför
            måste kriterierna vara tydligare; här har en skada uppkommit,
            och då kan man få stöd. Fonden bör även vara begränsad i tid.
            Det är därför vi föreslår utgången av 2022. Annars blir det bara
            en förlängd expansion av budgeten.
          </note>
          <note>
            Jag hade inte tänkt att man i första hand ska betala in till
            fonden för att sedan få tillbaka, utan det ska vara fråga om upplåning
            för EU. Det är därför man vill höja taket för de egna medlen.
            Däremot finns ett åtagande från varje land, det vill säga att
            detta bygger på att man använder EU-budgeten och att medlemsstaterna
            garanterar fonden på något sätt. Det är därför vi vill ha lån,
            inte bidrag, eftersom pengarna ska tillbaka.
          </note>
          <note>
            Jag delar uppfattningen att det finns en risk för att det bara
            blir fråga om en större budget, och det är det vi motsätter oss.
            Vi har varit emot det hela tiden, och vi tycker inte att det vore
            rätt. Därför motsvarar de 500 miljarderna nästan en 50-procentig
            ökning.
          </note>
          <note>
            Sedan var det frågan om Ungern. Det är kommissionen som har att
            följa upp huruvida medlemsstaterna följer kraven och lever upp
            till kraven i fördraget. Kommissionen gör sedan de undersökningar
            som ska göras.
          </note>
          <note>
            Jag är glad att kommissionen skärper kraven inför framtiden i
            fråga om de medel som betalas ut ur både budget och en eventuell
            fond. Det tydliggör en riktning, och det finns ett allt starkare
            tryck på att så måste ske. Det är helt rätt.
          </note>
          <note type="speaker">
            Anf. 47 JONAS SJÖSTEDT (V):
          </note>
          <note>
            Herr talman! Jag välkomnar statsministerns svar. Jag tycker också
            att det är riktigt att säga att pengarna ska användas under den
            tid de faktiskt kan göra nytta för att ta oss ur krisen.
          </note>
          <note>
            Jag vill knyta an till Magnus Eks fråga från Centerpartiet. Jordbruksstödet
            och regionalstödet används aktivt i både Ungern och Tjeckien för
            att belöna dem som är lojala med regimen. Man delar ut jordbruksmark,
            och man delar ut stöd till oligarker och godsägare. Den största
            bidragstagaren i Tjeckien har en viktig politisk funktion i Tjeckien.
          </note>
          <note>
            Därför vore det kännbart om man skulle dra in stöden eftersom
            de går direkt på deras system för att upprätthålla den politiska
            makten. Jag menar att det i första hand är en politisk signal,
            och det är viktigt för Sverige som land att kunna säga att det
            nu har gått för långt i fråga om mediefrihet, med universitet
            som stängs och med räder mot människor som skriver på sociala
            medier att vi tycker att det är dags för oss att sätta det politiska
            trycket. Det vore välkommet om statsministern kan göra ett sådant
            ställningstagande.
          </note>
          <note type="speaker">
            Anf. 48 Statsminister STEFAN LÖFVEN (S):
          </note>
          <note>
            Herr talman! Vår uppfattning vad gäller att stänga universitet
            och andra saker har vi gett uttryck för. Vi är en av de stater
            som driver de frågorna inom ramen för Europeiska unionen.
          </note>
          <note>
            Däremot finns det en ordning för den rent juridiska efterlevnaden
            och krav på det, och det är kommissionens uppgift att både följa
            den och dra igång utredningar om så skulle krävas. Det är ingen
            skillnad i sak men möjligtvis i form vad gäller hur detta ska
            ske.
          </note>
          <note>
            Jag delar uppfattningen om jordbruksstödet. Jag har fört fram
            vid flera tillfällen, både bilateralt och vid andra tillfällen,
            att det knappast var så det var tänkt en gång. Det är därför vi
            driver att vi måste göra om jordbruksstödet och inte minst se
            till att det är mycket mer tryck på klimatomställning även här.
            Det kommer vi att fortsätta driva.
          </note>
          <note type="speaker">
            Anf. 49 ROBERT HALEF (KD):
          </note>
          <note>
            Herr talman! Tack, statsministern, för återrapporten!
          </note>
          <note>
            Det är viktigt att EU gör rätt saker och fokuserar på sina kärnuppgifter.
            Därför anser vi i Kristdemokraterna att EU:s långtidsbudget ska
            vara åter ­ hållsam och att den ska finansieras på befintliga
            sätt, inte genom nya EU-skatter. EU ska fokusera på framtidsutmaningar
            såsom säkerhet och klimat, men detta måste ske genom omfördelningar
            inom budgeten. Kristdemokraterna vill se en mer återhållsam budget
            för de kommande sju åren och att Sverige får behålla rabatten
            på EU-avgiften, som är ca 6 miljarder kronor.
          </note>
          <note>
            Herr talman! Vi är inne i en djup ekonomisk kris på grund av
            corona ­ pandemin, som har lamslagit ekonomin. Miljontals människor
            är smittade, och flera hundra tusen har dött. Tillsammans kan
            vi spela en roll i denna kris och visa solidaritet med särskilt
            drabbade länder inom EU genom att bistå varandra med sjukvård
            och sjukvårdsutrustning samt förmånliga lån och ekonomisk återhämtning.
          </note>
          <note>
            EU-kommissionens förslag om ett återhämtningspaket som ska hjälpa
            EU-länder som drabbas av coronapandemin ur krisen är på 750 miljarder
            euro, där 500 miljarder föreslås som bidrag och 250 miljarder
            som lån. Det är en gigantisk satsning.
          </note>
          <note>
            Kristdemokraterna anser att återhämtningsfonden bäst utformas
            genom lån, inte bidrag, och att stödet främst ska riktas till
            dem som har störst behov och har blivit hårt drabbade av pandemin.
            Man behöver se över återbetalningsperioden, som sträcker sig över
            tre decennier.
          </note>
          <note>
            I EU-nämnden var statsministern kritisk till återbetalningstiden
            för lån, som alltså sträcker sig över 30 år. Min fråga är om statsministern
            har fått gehör för kortare återbetalningstid för lånen.
          </note>
          <note type="speaker">
            Anf. 50 Statsminister STEFAN LÖFVEN (S):
          </note>
          <note>
            Herr talman! Jag kan börja med det på slutet. Vi hade ingen förhandling
            då, utan på mötet förra veckan fick alla ledare möjlighet att
            ge uttryck för sina principiella ståndpunkter. Därför vet jag
            inte det.
          </note>
          <note>
            Det är väl så att de som verkligen vill ha det här, de vill ha
            så lång återbetalningstid som möjligt. En fråga är om det är medlemsstaten
            eller EU som ska återbetala. Många tänker sig de här 30 åren medan
            andra säger att då tar man på sig så mycket för generationer långt
            fram att det inte är bra. Exakt ställning där kan jag inte säga,
            men vi fortsätter driva på för att det ska vara kortare tid. Det
            här ska sträcka sig till 2022, och sedan ska det vara kortare
            tid. Det blir ett för stort åtagande annars.
          </note>
          <note>
            Kärnuppgifterna är säkerhet och klimat, som Robert Halef nämnde.
            Men det är också viktigt för oss att i utgången av det här bygga
            en ännu starkare marknad så att den inre marknaden verkligen fungerar.
            Där har vi en nytta. Det är det jag tycker är så viktigt att vi
            ser, för den inre marknaden är oerhört ekonomiskt betydelsefull
            för Sverige. Vi har all anledning att bidra i det, inte minst
            i den omvärld vi lever i nu om vi tänker utanför EU – USA, Kina,
            Indien och andra stora spelare och Ryssland, den andra stora grannen
            i öst. Att vi far väl och kommer väl ut ur det här och att EU
            kommer väl ut ur det här har stor betydelse för Sverige. Därför
            måste vi bidra på olika sätt för att hitta en lösning.
          </note>
          <note>
            Jag delar uppfattningen att 750 miljarder är gigantiska siffror.
            Vi har redan 540 miljarder, som finansministrarna kom överens
            om i april. Redan det är stora satsningar. Vi vill få ned det
            här, och vi diskuterar återbetalningstiden.
          </note>
          <note type="speaker">
            Anf. 51 ROBERT HALEF (KD):
          </note>
          <note>
            Herr talman! Vår ekonomi är beroende av EU och gynnas av en gemensam
            inre marknad med fri rörlighet med mera. Cirka 60 procent av Sveriges
            export går till EU.
          </note>
          <note>
            Sverige är nettobetalare till EU och ska naturligtvis fortsätta
            bidra till EU:s välstånd även framöver. Men en viktig del i Sveriges
            avgift är rabatten på 6 miljarder kronor. Statsministern nämnde
            att det finns vissa länder som ifrågasätter den.
          </note>
          <note>
            Min fråga till statsministern är: Kan vi räkna med att rabatterna
            kommer att kvarstå och inte fasas ut under budgetperioden 2021–2027?
          </note>
          <note>
            Med detta vill jag passa på att önska talmannen, statsministern
            och alla andra en trevlig sommar.
          </note>
          <note type="speaker">
            Anf. 52 Statsminister STEFAN LÖFVEN (S):
          </note>
          <note>
            Herr talman! Ja, vi är överens om att vi ska fortsätta bidra
            i detta.
          </note>
          <note>
            Som jag sa i min återrapport ligger det nu i förslaget att rabatterna
            är kvar, att de inte fasas ut under den här budgetperioden. Det
            är naturligtvis oerhört viktigt för oss, för annars kommer nästa
            förhandling om X år att inledas från en mycket sämre position.
            Det har varit vårt budskap hela tiden att rabatterna är en förutsättning
            för en överenskommelse över huvud taget, och jag tror att det
            börjar sjunka in. Men det är utan tvivel många länder som är emot
            det, så det kommer att fortsätta vara en diskussion och en kamp
            om detta. Jag tror dock att allt fler inser att det är en grundförutsättning.
          </note>
          <note>
            Jag önskar detsamma till Robert Halef.
          </note>
          <note type="speaker">
            Anf. 53 TINA ACKETOFT (L):
          </note>
          <note>
            Herr talman! Tack så mycket, statsministern, för återrapporten!
          </note>
          <note>
            Det var ju ingen förhandling. Det var väl det vi misstänkte redan
            från början – att det mer skulle bli ännu ett tillfälle att påpeka
            det man redan visste.
          </note>
          <note>
            Men i sitt senaste inlägg här sa statsministern återigen att
            det kommer att ha stor betydelse för Sverige att EU kommer väl
            ut ur den här krisen. Där är vi överens.
          </note>
          <note>
            Man kan också säga att EU har väldigt mycket att förlora på om
            vi inte kommer väl ut ur förhandlingarna eftersom förtroendet
            för EU nu börjar sjunka i befolkningen. Till exempel visade en
            mätning i Italien att två tredjedelar av den italienska befolkningen
            inte ansåg att man fick ut något av medlemskapet i EU. Börjar
            vi hamna på den banan att medborgare i EU-länder inte längre tycker
            att det är ett mervärde att vara med i EU, då kommer vi alla att
            stå som förlorare – alla.
          </note>
          <note>
            Därför är den här förhandlingen väldigt viktig. Det är ju inte
            någon överraskning för statsministern att Liberalerna tycker det,
            då vi är det mest EU-positiva partiet i den här församlingen.
            Ibland krävs det inte så hemskt mycket för att vara det, känner
            jag, för när det kommer till kritan vill man vara med men inte
            riktigt hela vägen ut. Därför har Liberalerna anmält avvikande
            meningar när det gäller långtidsbudgeten och även återhämt ­ ningspaketet.
            Vi skulle vilja se en betydligt mer proaktiv och satsande attityd
            från den svenska regeringen.
          </note>
          <note>
            Jag noterade att Charles Michel ändå citerades som att han upplevde
            ett växande samförstånd efter detta möte. Jag undrar om statsministern
            kan delge oss vad det växande samförståndet är. Börjar också de
            fyra frugala jämka sin position? Det skulle i så fall vara en
            välkommen nyhet för en liberal.
          </note>
          <note type="speaker">
            Anf. 54 Statsminister STEFAN LÖFVEN (S):
          </note>
          <note>
            Herr talman! Att det inte blev någon förhandling kan verka lite
            konstigt, men en förutsättning för förhandling är att man träffas
            fysiskt. Det har vi inte kunnat ännu, men nästa gång kan vi göra
            det. Det blir i mitten av juli.
          </note>
          <note>
            Ja, vi tycker att det är viktigt att vi kommer väl ut, men här
            måste man ställa sig några frågor.
          </note>
          <note>
            Att ge bidrag nu, i det här läget, vore att för första gången
            låna för att finansiera löpande utgifter. Det är ett mycket stort
            principbyte som görs då, och jag tycker att det är fel i sak.
          </note>
          <note>
            Jag tycker dessutom att man måste tänka igenom vad man ska göra
            nästa gång om man nu ska göra det här och ha en återbetalningsperiod
            som ska börja 2028 och sträcka sig över 30 år. Vi vet ju att inom
            den tiden kommer det fler kriser och fler oförutsedda händelser.
            Om man då en gång brutit denna princip får man nästa gång säga:
            Nu måste vi låna upp mer pengar för att dela ut. Det är ett sluttande
            plan som inte är bra.
          </note>
          <note>
            Jag tycker att det finns en logik i att vi hjälps åt. EU lånar
            upp och får ned räntan. Även om spreaden har sjunkit mellan sydländerna
            och Tyskland finns det en poäng, för det blir billigare lån. Då
            kan vi hjälpas åt och investera i rätt saker för att höja produktiviteten,
            och då kan man betala tillbaka. Den logiken kan jag förstå, men
            vi ska vara väldigt försiktiga.
          </note>
          <note>
            När det gäller en satsande attityd är det ingen tvekan. Vi vill
            satsa, och vi har skrivit flera artiklar och naturligtvis andra
            dokument på det området för att visa att vi också tänker att vi
            ska satsa. Men när det gäller lån eller bidrag har vi svårigheter.
            Jag tycker att det är rätt att hålla i lånedelen.
          </note>
          <note>
            Vad gäller växande samförstånd vet jag inte exakt vad Charles
            Michel menar, men jag kan tro att han menar att alla säger att
            vi vill försöka nå en lösning. Vi kan ju inte alla sitta i var
            sitt hörn och säga samma sak varenda gång. Då har vi till slut
            ingen budget och inget fungerande EU.
          </note>
          <note type="speaker">
            Anf. 55 TINA ACKETOFT (L):
          </note>
          <note>
            Herr talman! Jag hoppas verkligen att man när det kommer till
            kritan börjar diskutera lite mer förhandlingsmässigt. Statsministern
            är ju en god förhandlare, har vi hört
          </note>
          <note>
            Visst är det en ny princip att vi i så fall för första gången
            skulle låna för att ge bidrag. Liberalerna tycker inte heller
            att bidrag är någon jättebra metod. Men när vi är i ett läge som
            är unikt – vi trodde att vi hade kriser tidigare, men det är ingenting
            jämfört med det vi nu har framför oss – är det också läge att
            titta på vilka andra medel vi har att ta till. Då kan bidrag vara
            en del av lösningen.
          </note>
          <note>
            Om två tredjedelar av Italiens befolkning redan i dag tycker
            att EU inte ger dem något mervärde, hur skulle de kunna se på
            situationen om de blev ännu mer skuldsatta och inte över huvud
            taget tar sig ur denna kris? Ibland måste man titta på nya vägar
            när man står inför en kris som denna.
          </note>
          <note type="speaker">
            Anf. 56 Statsminister STEFAN LÖFVEN (S):
          </note>
          <note>
            Herr talman! Återigen – vi har en unik kris nu; det är sant.
            Men det är inte säkert att detta är det sista unika läge vi har.
            Vi kan ha ett nytt unikt läge och en helt annan kris om tre, fem
            eller tio år. Varje gång ska vi då gå tillbaka till att låna upp
            pengar för att dela ut i bidrag. Jag tycker inte att det är rätt.
          </note>
          <note>
            Visst, Italien har en betydligt högre skuld än vi. Men kommissionen
            har tidigare sagt att skuldkvoten inte befinner sig vid en tipping
            point. Skulderna ser annorlunda ut; man har andra lån än för tio
            år sedan.
          </note>
          <note>
            Om man dessutom tittar på olika regioner i olika länder har faktiskt
            hälften av Italiens så kallade NUTS-regioner en högre genomsnittlig
            bnp per capita än EU. Detta är alltså också en fråga om regionalpolitik
            inom respektive land. Frågan är om man ska ge bidrag som kanske
            hamnar i regioner som har ett högre välstånd än en del svenska
            regioner.
          </note>
          <note type="speaker">
            Anf. 57 ÅSA WESTLUND (S):
          </note>
          <note>
            Herr talman! Tack, statsministern, för återrapporten! Jag välkomnar
            att statsministern är så tydlig med att en förutsättning för en
            överenskommelse är att vi har rabatterna kvar. Jag tror att det
            är detta som kommer att ha allra störst effekt på den svenska
            medlemsavgiften.
          </note>
          <note>
            Hur mycket man än tycker om EU finns det ändå en gräns för hur
            mycket av kostnaden som får ligga på svenska skattebetalare. Vi
            har också viktiga reformer framför oss, både för att göra Sverige
            hållbart och för att få igång vår egen ekonomi. Vi måste hantera
            skattebetalarnas pengar på ett varsamt sätt.
          </note>
          <note>
            Med detta sagt är det förstås viktigt att hela EU kommer på fötter
            igen och att vi samtidigt tar chansen att bygga ett mer motståndskraftigt
            och hållbart EU. Det är viktigt av solidariska skäl, såklart,
            men också av rent egoistiska skäl. Flera har ju här i dag pekat
            på hur beroende vi är av att också den europeiska ekonomin kommer
            igång så att vi kan sälja våra bilar och andra varor till övriga
            Europa. Men det är också viktigt av säkerhetspolitiska skäl och
            för att vi tillsammans ska klara klimatet.
          </note>
          <note>
            Som statsministern också har varit inne på har Sverige redan
            gått med på flera åtgärder i denna riktning. Vi har gått med på
            instrument som ger lån till medlemsstater som inte kan låna lika
            förmånligt, för att de ska kunna upprätthålla system som korttidspermitteringar
            och så vidare – ett steg som nog ändå var rätt stort för Sverige.
            Och vi är som sagt var nettobetalare till EU.
          </note>
          <note>
            Ändå kan det ibland låta som att vi är väldigt snåla och inte
            vill bidra. Jag tycker egentligen inte att det är okej att debatten
            blir sådan.
          </note>
          <note>
            Många av de satsningar som beskrivs när det gäller klimat, digitalisering
            och forskning ligger oss socialdemokrater varmt om hjärtat. Problemet
            är att det inte har skett en tillräckligt stor omprioritering.
            Jag skulle vilja fråga statsministern hur han anser att diskussionen
            kommer att se ut. Kommer det att finnas utrymme att också diskutera
            vad pengarna ska användas till, eller kommer det att bli väldigt
            mycket fokus på vem som ska betala i de kommande förhandlingarna?
          </note>
          <note type="speaker">
            Anf. 58 Statsminister STEFAN LÖFVEN (S):
          </note>
          <note>
            Herr talman! Jag delar till att börja med uppfattningen om rabatten.
            Detta är viktigt. Skulle rabatterna fasas ut skulle vi hamna i
            en situation där fem länder – tror jag, men ta det med en liten
            nypa salt – skulle stå för 75 procent av nettotillskottet i EU.
            Det är ohållbart.
          </note>
          <note>
            Sverige behöver rabatten, och det är detta balansen gäller. Vi
            måste säga ifrån när det gäller var gränsen går, men EU är viktigt
            för oss – både den inre marknaden och säkerhetsperspektivet, som
            Åsa Westlund tar upp. Detta är oerhört viktigt, och vi måste se
            det perspektivet. Inte minst när vi nu talar mer om en regionalisering
            än om en globalisering av världsekonomin kommer det att vara oerhört
            viktigt var den europeiska kontinenten står.
          </note>
          <note>
            Ja, det blir också en diskussion om ”till vad”. Vi har kravet
            på att kriterierna för en fördelning måste förändras så att de
            riktas mot det som faktiskt har hänt i samband med krisen. När
            det gäller ”till vad” menar kommissionen att det ska kopplas till
            terminen, som gör att alla länder redan har program för vad man
            borde utveckla för att det ska gå i rätt riktning. Kommissionen
            är väldigt tydlig med att det vi gör nu ska gå hand i hand med
            the Green Deal.
          </note>
          <note>
            Som jag sa i något tidigare inlägg känner jag att stödet blir
            starkare och starkare där. Några är fortfarande motståndare, men
            jag känner att stödet är så starkt att det tåget går nu, enligt
            min uppfattning. Det är så det måste bli, helt enkelt.
          </note>
          <note>
            Så ja – det blir en diskussion även om detta. Det är viktigt
            att vi även här passar på att modernisera. Jag tycker att man
            kan bli ännu tydligare med vad som de facto ska göras för att
            produktivitet, konkurrenskraft och allt detta ska stärkas i en
            global ekonomi så att vi de facto kommer starkare ur detta.
          </note>
          <note type="speaker">
            Anf. 59 ÅSA WESTLUND (S):
          </note>
          <note>
            Herr talman! Tack, statsministern, för svaret! Jag tycker också
            att det är glädjande att det finns en stor uppslutning runt klimatsatsningarna.
            Jag tycker att det är en vinst för Sverige som har drivit på dessa
            frågor, liksom digitalisering, forskning och rättsstatens principer,
            som det har talats om här tidigare. Vi måste nu hålla i ända in
            i mål så att vi kan få detta på plats.
          </note>
          <note>
            Min fråga är lite praktisk. När tror statsministern att vi kan
            ha en färdig uppgörelse på plats? Vi vet ju att de svenska rabatterna
            hänger på att vi är klara före årsskiftet. Men vi vet också att
            många av stöden för att vara effektiva och hålla en hög kvalitet
            måste kunna påbörjas mer i detalj under hösten. Samtidigt står
            medlemsländerna väldigt långt från varandra, och vi är knappast
            de som har mest bråttom att få detta på plats. Men jag vill ändå
            fråga statsministern när han tror att vi kan få en uppgörelse
            på plats.
          </note>
          <note type="speaker">
            Anf. 60 Statsminister STEFAN LÖFVEN (S):
          </note>
          <note>
            Herr talman! Det var den svåraste frågan i dag. Jag törs inte
            ha någon uppfattning om detta. Det finns som sagt var en samstämmighet.
            Alla förstår att detta blir väldigt illa om vi inte hittar någon
            lösning. Kommissionen och framför allt Europeiska rådets ordförande
            Charles Michel jobbar nu stenhårt. Man kommer att ha bilaterala
            kontakter med alla och ska formulera en box som ska kunna ligga
            på bordet i mitten av juli.
          </note>
          <note>
            Vi kan se framför oss att man, om det som vi hoppas håller i
            sig och vi de facto kan träffas fysiskt, kommer att försöka mala
            på så mycket som möjligt. Men jag skulle gissa att det kommer
            att krävas åtminstone ett par sådana omgångar. Jag tror inte att
            förhandlingarna kommer att gå i mål i mitten av juli. Det kommer
            säkert att bli ytterligare någon box och kanske ännu en; jag vet
            inte. Men alla jobbar på så fort det går.
          </note>
          <note type="speaker">
            Anf. 61 AMANDA PALMSTIERNA (MP):
          </note>
          <note>
            Herr talman! Tack, statsministern, för återrapporten!
          </note>
          <note>
            Som vi har hört står länderna ännu långt ifrån varandra, även
            om en viss konsensus börjar växa fram. Vi hoppas att förhandlingarna
            ska kom ­ ma till avslut redan i sommar.
          </note>
          <note>
            Nu när det verkligen börjar dra ihop sig är det viktigt att Sverige
            har med flera prioriteringar samtidigt. Det är mycket viktigt
            med en ansvarsfull ekonomisk politik som alla riksdagens partier
            är eniga om. Det är bra att de fyra sparsamma fortsätter på sin
            gemensamma linje.
          </note>
          <note>
            Men det är också viktigt att det blir rätt innehåll i budgeten
            och återhämtningspaketet. Nu har vi en unik chans att styra medel
            och insatser till att lösa klimatkrisen och att ställa om ekonomin
            från en linjär köp-och-släng-ekonomi till en cirkulär ekonomi,
            som lite grann minskar trycket på naturresurser som vatten och
            biologisk mångfald.
          </note>
          <note>
            Det är väldigt glädjande att i återrapporten få höra att det
            finns ett allt större stöd för en grön omställning och för klimatet,
            även om man fortfarande är långt ifrån vad vetenskapen egentligen
            kräver när det gäller kli ­ matet. På EU-nämndens sammanträde
            före midsommar lyfte jag fram att det är viktigt med tydligt fokus
            på en grön återuppbyggnad och klimat och på att öronmärka pengar
            i långtidsbudgeten för just klimatet.
          </note>
          <note>
            Detta var inte i centrum för diskussionerna vid det här mötet
            i och med att det inte var en förhandling utan mer att medlemsländerna
            redogjorde för sina positioner. Men min fråga till statsministern
            är: När ser statsministern att det är läge framöver att ordentligt
            trycka på för detta och också öka ambitionerna när det gäller
            klimat och grön återuppbyggnad, så att det alltmer kan närma sig
            det vetenskapen egentligen kräver?
          </note>
          <note type="speaker">
            Anf. 62 Statsminister STEFAN LÖFVEN (S):
          </note>
          <note>
            Herr talman! Tack, Amanda Palmstierna, för frågan! Jag menar
            att det är viktigt att man har precis det perspektivet när det
            gäller vad som ska ingå i en budget och ett återställningspaket.
            Då talar allt för att klimatperspektivet ska vara där. Det är
            inte mindre viktigt nu än när vi gick in i krisen, och det är
            faktiskt också en hävstång för den framtida ekonomin. Jag kan
            också notera att det är flera som förstår det. Det var fler som
            var emot detta förut. Jag tycker att vi har haft en viss framgång
            här tillsammans med våra likasinnade.
          </note>
          <note>
            Vi har också uttryckt att det som vi säger i Sverige är ett minimum,
            och vi vill gärna se mer. I den mån vi kan se att fler ställer
            upp på det är vi alltså redan där. Vi har sagt att vi vill gå
            längre. Vi tycker att man kan gå längre.
          </note>
          <note>
            Jag ser också svårigheter i och med att det är några som är kvar
            och inte tycker att vi alls har några möjligheter att ge oss på
            detta nu. Jag har svårt att förstå det argumentet, men det finns
            där.
          </note>
          <note>
            Vi har alltså redan intagit positionen att vi vill gå längre.
            Kan vi få fler med oss på den linjen vill vi naturligtvis det.
          </note>
          <note type="speaker">
            Anf. 63 AMANDA PALMSTIERNA (MP):
          </note>
          <note>
            Herr talman! Tack, statsministern, för svaret! Jag vill understryka
            att det är viktigt att ständigt trycka på i denna fråga och hela
            tiden flytta fram positionen.
          </note>
          <note>
            Jag vill också lyfta fram demokratin och rättsstatens principer,
            som jag också upplever att det finns stor enighet om i Sveriges
            riksdag. Det är oerhört viktigt att det finns en respekt för unionens
            grundläggande värderingar. Nu i coronatider har vi sett oroväckande
            tendenser, men de har ju funnits också innan dess. Det har varit
            olika åsikter om hur skarpa kraven ska vara. Det är mycket glädjande
            att vi har nått framgång också i denna fråga.
          </note>
          <note>
            Min fråga till statsministern är: Hur ser statsministern på vägen
            framåt när det gäller att nå så pass skarpa kriterier att de faktiskt
            gör skillnad på riktigt, alltså så att det blir en skillnad i
            förhållande till hur det är i nuläget?
          </note>
          <note type="speaker">
            Anf. 64 Statsminister STEFAN LÖFVEN (S):
          </note>
          <note>
            Herr talman! Återigen: Vi kommer a tt trycka på för att om möjligt
            skärpa klimatdelen.
          </note>
          <note>
            När det gäller rättsstatens principer och sådana frågor kan vi
            se att kommissionen i sina förslag nu tar ett kliv framåt. Det
            välkomnar vi. Vi har legat på, tillsammans med flera andra, om
            att det måste vara så. Det måste tydliggöras i regelverket, naturligtvis,
            när det gäller såväl återhämtningspaketet som långtidsbudgeten.
            Det är alltså skarpare nu.
          </note>
          <note>
            Det kommer fortfarande att finnas länder som inte tycker att
            det ska vara riktigt så skarpt, och de kanske hittar någon väg
            att hantera detta eller kommer på ett sätt at t krångla till det,
            men vi kommer ändå att ligga på. Vi måste kunna se skattebetalarna
            i ögonen och visa att detta används på ett sätt som gynnar rättsstatens
            principer, demokrati och mänskliga rättigheter. Vi kommer att
            ligga på för detta.
          </note>
          <note>
            Återrapporteringen var härmed avslutad.
          </note>
          <note>
            § 10 Bordläggning och beslut om förlängd motionstid
          </note>
          <note>
            Följande dokument anmäldes och bordlades:
          </note>
          <note>
            Propositioner
          </note>
          <note>
            2019/20:182 Fortsatt giltighet av lagen om vissa register för
            forskning om vad arv och miljö betyder för människors hälsa
          </note>
          <note>
            2019/20:189 Digital kommunikation i domstolsprocesser
          </note>
          <note>
            2019/20:190 Ekonomiskt arbetsgivarbegrepp – förändrade skatteregler
            vid tillfälligt arbete i Sverige
          </note>
          <note>
            Kammaren biföll talmannens förslag att motionstiden för ovanstående
            p ropositioner skulle förlängas till och med onsdagen den 23 september
            .
          </note>
          <note>
            § 11 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 22 juni
          </note>
          <note>
            2019/20:1625 Regeringsbeslut om att stoppa investeringar i Arlanda
            flygplats
          </note>
          <note>
            av Lars Hjälmered (M)
          </note>
          <note>
            till näringsminister Ibrahim Baylan (S)
          </note>
          <note>
            2019/20:1626 Regeringens plan för Arlanda flygplats
          </note>
          <note>
            av Maria Stockhaus (M)
          </note>
          <note>
            till näringsminister Ibrahim Baylan (S)
          </note>
          <note>
            2019/20:1627 Omstart av Sverige
          </note>
          <note>
            av Lotta Olsson (M)
          </note>
          <note>
            till statsrådet Anders Ygeman (S)
          </note>
          <note>
            2019/20:1628 Effektbrist
          </note>
          <note>
            av Lotta Olsson (M)
          </note>
          <note>
            till statsrådet Anders Ygeman (S)
          </note>
          <note>
            2019/20:1629 Klimatkrav på SAS vid deltagande i rekapitalisering
          </note>
          <note>
            av Lars Hjälmered (M)
          </note>
          <note>
            till näringsminister Ibrahim Baylan (S)
          </note>
          <note>
            2019/20:1630 Ryska krigsbrott i Syrien
          </note>
          <note>
            av Maria Nilsson (L)
          </note>
          <note>
            till utrikesminister Ann Linde (S)
          </note>
          <note>
            § 12 Anmälan om skriftligt svar på fråga
          </note>
          <note>
            Skriftligt svar på följande fråga hade kommit in:
          </note>
          <note>
            den 18 juni
          </note>
          <note>
            2019/20:1551 Svenskars semester utomlands i sommar
          </note>
          <note>
            av Lars Hjälmered (M)
          </note>
          <note>
            till utrikesminister Ann Linde (S)
          </note>
          <note>
            § 13 Kammaren åtskildes kl. 13 . 55 .
          </note>
          <note>
            Sammanträdet leddes
          </note>
          <note>
            av tredje vice talmannen från dess början till och med § 5 anf.
            17 (delvis),
          </note>
          <note>
            av andre vice talmannen därefter till ajourneringen kl. 11.39
            och
          </note>
          <note>
            av talmannen därefter till dess slut.
          </note>
          <note>
            Vid protokollet
          </note>
          <note>
            ANNA ASPEGREN
          </note>
          <note>
            / Olof Pilo
          </note>
          <note>
            Innehållsförteckning
          </note>
          <note>
            § 1 Anmälan om återtagande av plats i riksdagen
          </note>
          <note>
            § 2 Avsägelse
          </note>
          <note>
            § 3 Ärenden för hänvisning till utskott
          </note>
          <note>
            § 4 Extra ändringsbudget för 2020 – Ersättning till riskgrupper,
            kapitalinsatser i statligt ägda företag och andra åtgärder med
            anledning av coronaviruset
          </note>
          <note>
            Finansutskottets betänkande 2019/20:FiU62
          </note>
          <note>
            Anf. 1 FREDRIK OLOVSSON (S)
          </note>
          <note>
            Anf. 2 ULLA ANDERSSON (V)
          </note>
          <note>
            Anf. 3 MARIA GARDFJELL (MP)
          </note>
          <note>
            Anf. 4 EDWARD RIEDL (M)
          </note>
          <note>
            Anf. 5 ULLA ANDERSSON (V) replik
          </note>
          <note>
            Anf. 6 EDWARD RIEDL (M) replik
          </note>
          <note>
            Anf. 7 ULLA ANDERSSON (V) replik
          </note>
          <note>
            Anf. 8 EDWARD RIEDL (M) replik
          </note>
          <note>
            Anf. 9 CHARLOTTE QUENSEL (SD)
          </note>
          <note>
            Anf. 10 JOHAN HEDIN (C)
          </note>
          <note>
            Anf. 11 ULLA ANDERSSON (V) replik
          </note>
          <note>
            Anf. 12 JOHAN HEDIN (C) replik
          </note>
          <note>
            Anf. 13 ULLA ANDERSSON (V) replik
          </note>
          <note>
            Anf. 14 JOHAN HEDIN (C) replik
          </note>
          <note>
            Anf. 15 ACKO ANKARBERG JOHANSSON (KD)
          </note>
          <note>
            Anf. 16 MATS PERSSON (L)
          </note>
          <note>
            (Beslut fattades under § 7.)
          </note>
          <note>
            § 5 Subsidiaritetsprövning av kommissionens ändrade förslag till
            beslut om Europeiska unionens egna medel
          </note>
          <note>
            Finansutskottets utlåtande 2019/20:FiU63
          </note>
          <note>
            Anf. 17 CHARLOTTE QUENSEL (SD)
          </note>
          <note>
            Anf. 18 ULLA ANDERSSON (V)
          </note>
          <note>
            Anf. 19 FREDRIK OLOVSSON (S)
          </note>
          <note>
            (Beslut fattades under § 7.)
          </note>
          <note>
            § 6 Förlängd giltighetstid för undersökningstillstånd
          </note>
          <note>
            Näringsutskottets betänkande 2019/20:NU20
          </note>
          <note>
            Anf. 20 HELENE HELLMARK KNUTSSON (S)
          </note>
          <note>
            Anf. 21 LORENA DELGADO VARAS (V)
          </note>
          <note>
            Anf. 22 AMANDA PALMSTIERNA (MP)
          </note>
          <note>
            Anf. 23 HELENA ANTONI (M)
          </note>
          <note>
            Anf. 24 TOBIAS ANDERSSON (SD)
          </note>
          <note>
            Anf. 25 PER SCHÖLDBERG (C)
          </note>
          <note>
            Anf. 26 ARMAN TEIMOURI (L)
          </note>
          <note>
            (Beslut fattades under § 7.)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 7 Beslut om ärenden som slutdebatterats vid dagens sammanträde
          </note>
          <note>
            FiU62 Extra ändringsbudget för 2020 – Ersättning till riskgrupper,
            kapitalinsatser i statligt ägda företag och andra åtgärder med
            anledning av coronaviruset
          </note>
          <note>
            FiU63 Subsidiaritetsprövning av kommissionens ändrade förslag
            till beslut om Europeiska unionens egna medel
          </note>
          <note>
            NU20 Förlängd giltighetstid för undersökningstillstånd
          </note>
          <note>
            § 8 Svar på interpellation 2019/20:415 om Sverige under covid-19
          </note>
          <note>
            Anf. 27 Socialminister LENA HALLENGREN (S)
          </note>
          <note>
            Anf. 28 MARKUS WIECHEL (SD)
          </note>
          <note>
            Anf. 29 Socialminister LENA HALLENGREN (S)
          </note>
          <note>
            Anf. 30 MARKUS WIECHEL (SD)
          </note>
          <note>
            Anf. 31 Socialminister LENA HALLENGREN (S)
          </note>
          <note>
            Anf. 32 MARKUS WIECHEL (SD)
          </note>
          <note>
            Anf. 33 Socialminister LENA HALLENGREN (S)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 9 Återrapportering från informellt möte med EU:s stats- och
            regeringschefer
          </note>
          <note>
            Anf. 34 Statsminister STEFAN LÖFVEN (S)
          </note>
          <note>
            Anf. 35 JESSIKA ROSWALL (M)
          </note>
          <note>
            Anf. 36 Statsminister STEFAN LÖFVEN (S)
          </note>
          <note>
            Anf. 37 JESSIKA ROSWALL (M)
          </note>
          <note>
            Anf. 38 Statsminister STEFAN LÖFVEN (S)
          </note>
          <note>
            Anf. 39 MARTIN KINNUNEN (SD)
          </note>
          <note>
            Anf. 40 Statsminister STEFAN LÖFVEN (S)
          </note>
          <note>
            Anf. 41 MAGNUS EK (C)
          </note>
          <note>
            Anf. 42 Statsminister STEFAN LÖFVEN (S)
          </note>
          <note>
            Anf. 43 MAGNUS EK (C)
          </note>
          <note>
            Anf. 44 Statsminister STEFAN LÖFVEN (S)
          </note>
          <note>
            Anf. 45 JONAS SJÖSTEDT (V)
          </note>
          <note>
            Anf. 46 Statsminister STEFAN LÖFVEN (S)
          </note>
          <note>
            Anf. 47 JONAS SJÖSTEDT (V)
          </note>
          <note>
            Anf. 48 Statsminister STEFAN LÖFVEN (S)
          </note>
          <note>
            Anf. 49 ROBERT HALEF (KD)
          </note>
          <note>
            Anf. 50 Statsminister STEFAN LÖFVEN (S)
          </note>
          <note>
            Anf. 51 ROBERT HALEF (KD)
          </note>
          <note>
            Anf. 52 Statsminister STEFAN LÖFVEN (S)
          </note>
          <note>
            Anf. 53 TINA ACKETOFT (L)
          </note>
          <note>
            Anf. 54 Statsminister STEFAN LÖFVEN (S)
          </note>
          <note>
            Anf. 55 TINA ACKETOFT (L)
          </note>
          <note>
            Anf. 56 Statsminister STEFAN LÖFVEN (S)
          </note>
          <note>
            Anf. 57 ÅSA WESTLUND (S)
          </note>
          <note>
            Anf. 58 Statsminister STEFAN LÖFVEN (S)
          </note>
          <note>
            Anf. 59 ÅSA WESTLUND (S)
          </note>
          <note>
            Anf. 60 Statsminister STEFAN LÖFVEN (S)
          </note>
          <note>
            Anf. 61 AMANDA PALMSTIERNA (MP)
          </note>
          <note>
            Anf. 62 Statsminister STEFAN LÖFVEN (S)
          </note>
          <note>
            Anf. 63 AMANDA PALMSTIERNA (MP)
          </note>
          <note>
            Anf. 64 Statsminister STEFAN LÖFVEN (S)
          </note>
          <note>
            § 10 Bordläggning och beslut om förlängd motionstid
          </note>
          <note>
            § 11 Anmälan om frågor för skriftliga svar
          </note>
          <note>
            § 12 Anmälan om skriftligt svar på fråga
          </note>
          <note>
            § 13 Kammaren åtskildes kl. 13.55.
          </note>
          <note>
            Tryck: Elanders Sverige AB, Vällingby 2020
          </note>
        </div>
      </body>
    </text>
  </TEI>
</teiCorpus>
