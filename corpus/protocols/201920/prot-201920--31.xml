<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201920</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201920</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201920--31</head>
          <docDate when="2019-11-13">2019-11-13</docDate>
        </div>
      </front>
      <body>
        <div>
          <note>
            § 1 EU-politisk partiledardebatt
          </note>
          <note type="speaker">
            Anf. 1 Statsminister STEFAN LÖFVEN (S):
          </note>
          <note>
            Herr talman! I lördags var det precis 30 år sedan Berlinmuren
            föll. Järnridån och kallt krig gav vika, och i stället växte ett
            ökat samarbete i Europa fram – ett historiskt samarbete. Och just
            i dag för 25 år sedan gick svenskar till vallokaler över hela
            landet i en folkomröstning om EU-medlemskap. Inför den omröstningen
            var Sverige ett land av debatt. På kavajslag och stötfångare kunde
            man läsa antingen ”Ja till Europa” eller ”Nej till EU”. Vår tillhörighet
            som européer var inte självklar för alla. Sverige hade sluppit
            de krig som plågat resten av Europa. Vi såg oss kanske mer som
            skåningar, stockholmare eller svenskar än som en del av kontinenten.
            Samtidigt var och är EU ett unikt fredsprojekt där länder blir
            starkare genom utbyte och handel.
          </note>
          <note>
            Herr talman! I dag för 25 år sedan röstade en majoritet för att
            Sverige skulle gå med i Europeiska unionen. Det känns därför extra
            passande att just i dag för första gången ha möjlighet att presentera
            regeringens EU-politiska deklaration.
          </note>
          <note>
            Jag vill delge er regeringens syn på Europeiska unionen och presentera
            de fem viktigaste prioriteringarna under kommande år. Den politiska
            debatten om EU handlar inte längre om ja eller nej, för eller
            emot. Nu diskuterar vi i stället sakfrågor, samhällsproblem och
            Sveriges roll i unionen.
          </note>
          <note>
            Även om det går att tycka olika i de frågorna ska vi veta det
            här: Ett sammanhållet EU är vår bästa tillgång när omvärlden är
            orolig, ett öppet EU är Sveriges bästa verktyg för fler jobb och
            ekonomisk utveckling och ett enat EU är den bästa garanten för
            fred.
          </note>
          <note>
            Herr talman! Medlemskapet i Europeiska unionen är ett fundament
            för Sverige. Det är avgörande för vår ekonomi, vår säkerhet och
            vår röst i världen. Sverige är ett exportland, och 70 procent
            av alla varor som vi exporterar – papper, bilar, elektronik –
            går till andra länder i Europa.
          </note>
          <note>
            Sverige har i dag ett starkt inflytande i EU. Vår röst hörs.
            Det vi gör har betydelse. Men ibland har det också uppfattats
            som att Sverige tvekat för mycket inför EU-samarbetet, och det
            har inte alltid tjänat våra intressen. Vår möjlighet att påverka
            EU:s beslut, inriktning och utveckling är av fundamental betydelse
            för att värna våra nationella intressen. Sveriges utgångspunkt
            ska vara att vi fullt ut deltar i EU-samarbetet och är aktiva
            i utformningen av alla dess delar på ett sätt som värnar svenska
            intressen.
          </note>
          <note>
            Sverige ska vara pådrivande inom frågor som vi prioriterar. Vad
            innebär det? Jo, att de andra länderna ska veta att Sverige går
            att räkna med. Vi kan välja att stå utanför ibland, som med eurosamarbetet.
            Det valet ligger fast, men huvudregeln är att Sverige ska använda
            möjligheten att påverka EU eftersom det är ett grundläggande nationellt
            intresse. Vi tar vår chans att förbättra unionen. Det är därför
            regeringen vill att Sverige ska gå med i EU:s åklagarmyndighet,
            att vi ska fortsätta engagera oss i det fördjupade försvarssamarbetet,
            att vi ska göra mer i EU för att bekämpa brott och att vi ska
            överväga möjligheten till medlemskap i bankunionen.
          </note>
          <note>
            Vi i Sverige försöker alltid få genomslag för våra idéer. Vi
            skapar nya allianser men vet samtidigt att i ett samarbete krävs
            det kompromisser därför att alternativet till samarbete är slutenhet
            och nationalism – någonting som vi kan se den yttersta konsekvensen
            av på Europas krigskyrkogårdar.
          </note>
          <note>
            Herr talman! För att förbättra samarbetet anser regeringen att
            de fem viktigaste frågorna för EU:s arbete kommande år är: d emokrati
            och rättsstaten, klimatet, jobb, migration och säkerhet.
          </note>
          <note>
            Låt mig börja med själva grunden för allt vårt arbete i unionen.
            Alla medlemsstater har kommit överens om några grundläggande värderingar,
            bland annat människors lika värde, demokrati och rättsstatsprincipen.
          </note>
          <note>
            Efter murens fall var Europa en kontinent av optimism. Känslan
            var att friheten och demokratin inte kunde hejdas. I dag är läget
            annorlunda. I några medlemsländer hotas det oberoende rättsväsendet,
            mediers frihet och universitetens självständighet. Det skadar
            hela unionen. Även om länder kan ha olika uppfattningar i sakfrågor
            och behöver kompromissa måste alla respektera de grundläggande
            värderingar som samarbetet bygger på – både för att vår kontinents
            historia visar vad som kan ske när vi blundar för grundläggande
            mänskliga rättigheter och för att hela EU-samarbetet annars blir
            urvattnat. Förtroendet mellan länder urholkas, investeringar uteblir,
            handeln minskar och jobben riskeras.
          </note>
          <note>
            Sverige kommer aldrig att kompromissa om människors lika värde,
            demokrati och rättsstaten, och det behöver vi i EU se till att
            inte heller resten av Europa frestas att göra.
          </note>
          <note>
            Herr talman! Att leda klimatomställningen är en gigantisk möjlighet
            för Europa. Ingen människa och inget företag eller land klarar
            av att ställa om på egen hand. Så enkelt är det. Här behövs det
            som i grunden är EU:s paradgren, nämligen samarbete. EU ska leda
            omställningen, inte bara för att det är en skyldighet gentemot
            våra barn utan också för att stärka våra länder. När våra medlemsländer
            leder omställningen med innovationer och forskning har våra företag
            också klimatsmarta lösningar som en hel värld efterfrågar.
          </note>
          <note>
            Det här skapar miljönytta i importländerna, förbättrar de exporterande
            ländernas ekonomi och innebär fler jobb i Europa och mer pengar
            till välfärd. Det stärker EU:s ställning när vi visar att en rättvis
            klimatomställning är möjlig. Häri ligger möjligheten. En klimatomställning
            nu bidrar till fler jobb och en starkare välfärd i dag och i framtiden.
            Sverige ska därför driva på för en klimatlag på EU-nivå. Vi ska
            också arbeta för en skärpning av övrig klimatlagstiftning och
            för att en allt större del av EU-bud geten ska gå just till klimatomställningen.
          </note>
          <note>
            EU:s mål för minskade utsläpp till 2030 ska skärpas så att ambitionen
            är i linje med Parisavtalets 1,5-gradersmål, och EU ska nå nettonollutsläpp
            senast 2050. EU ska ta möjligheten att leda omställningen av det
            enkla skälet att vi människor, våra företag och klimatet tjänar
            på detta.
          </note>
          <note>
            Herr talman! Mäns och kvinnors vardag, liv och arbetsvillkor
            ska förbättras genom EU. Ett sätt är att samarbetet ska bidra
            till fler jobb. För att det ska vara möjligt i en allt hårdare
            tid av global konkurrens behöver EU en modern och hållbar industripolitik
            som bygger på handel och inre marknad snarare än på protektionism.
            Men EU ska inte bara ha fler jobb, utan vi ska ha sjysta jobb.
            Om du jobbar i Sverige ska svenska regler följas. Så är det bara.
            Lönedumpning och osund konkurrens ska bort.
          </note>
          <note>
            Jag är stolt över Sveriges framgångar när det gäller sjysta jobb.
            Nu fortsätter vi. Principerna i den sociala pelaren ska efterlevas,
            och Sverige ska fortsätta leda arbetet för en tryggare arbetsmarknad.
            Regeringen ska arbeta för en nollvision inom EU vad gäller dödsolyckor
            i arbetet. Vi vill ha en lagstiftning som förbjuder cancerframkallande
            ämnen i arbetslivet.
          </note>
          <note>
            Vår nordiska arbetsmarknadsmodell ska värnas. Den är bäst i världen.
            Nu när ett initiativ gällande minimilöner diskuteras på EU-nivå
            måste den nordiska modellen respekteras. Genom en modern industri,
            fler jobb med sjysta villkor och en stark nordisk modell får vi
            ett EU som förbättrar människors vardag på riktigt.
          </note>
          <note>
            Herr talman! Under flyktingkrisen 2015 blev en sak uppenbar:
            Migra ­ tionen måste vara ett gemensamt ansvar för EU:s medlemsländer.
            EU har inte klarat av detta. Det har gjorts flera försök att nå
            en uppgörelse om flyktingpolitiken , m en få framsteg av betydelse
            har nåtts. Det är djupt otillfredsställande.
          </note>
          <note>
            I slutänden kommer alla att behöva kompromissa. Men vi måste
            arbeta brett. Vi måste arbeta utanför EU:s gränser med att bidra
            till fred och utveckling så att färre tvingas söka sig till Europa
            på farliga vägar. Vi måste arbeta vid EU:s gränser för att knäcka
            den hänsynslösa människosmugglingen, rädda liv och ha kontroll
            över våra gränser. Vi måste arbeta innanför EU:s gränser för en
            jämnare fördelning av de människor som enligt asylrätten har skäl
            att stanna. Om några medlemsstater vägrar att ta sitt ansvar ska
            det kosta. Bara genom gemensamt ansvar kan EU hitta en väg framåt.
          </note>
          <note>
            Herr talman! I Sverige bekämpas kriminaliteten med samhällets
            fulla kraft mot dagens organiserade brottslighet. Vi känner inga
            gränser. Internationella stöldligor står enligt polisens bedömning
            för hälften av alla bostadsinbrott. Och vapen som smugglas in
            i unionen används vid skjutning ­ ar i svenska storstäder.
          </note>
          <note>
            Regeringen kommer därför att ta nya steg för att fördjupa EU-samarbe
            ­ tet mot gränsöverskridande brottslighet och terrorism. Vi ska
            vara med där vi kan. Regeringen vill stärka de europeiska polisiära
            och straffrättsliga samarbetena Europol och Eurojust . Vi måste
            bli bättre på att samarbeta om polisiära underrättelser, bevisinsamlingar
            och förundersökningar. EU:s lagstiftning mot sprängämnen behöver
            skärpas. Och säkerheten vid EU:s yttre gräns behöver höjas genom
            biometrisk verifiering så att vi kan veta vilka som passerar.
            Så får vi en tryggare union och ett tryggare Sverige.
          </note>
          <note>
            EU ska också bidra till en säkrare värld utanför unionen. När
            antide ­ mokratiska krafter spänner musklerna behövs EU som en
            stark röst för fred, demokrati och mänskliga rättigheter. Det
            finns goda exempel: sank ­ tionerna mot Ryssland, det östliga
            partnerskapet och insatserna mot pirater vid Afrikas horn. Men
            alltför ofta saknas EU:s röst i världspolitiken. Vi borde kunna
            bättre.
          </note>
          <note>
            Att samarbetet på utrikesområdet utgår från enighet kan vara
            en styrka. Men i praktiken kan det ibland vara en hämsko. Ett
            exempel är att EU ibland misslyckas med att göra gemensamma uttalanden
            om mänskliga rättigheter i globala forum som FN, eftersom något
            eller några länder har valt att blockera. I syfte att stärka EU:s
            röst i omvärlden bör vi därför titta på möjligheten att gå över
            från krav på enhälliga beslut till kvalificerade majoritetsbeslut
            inom vissa områden av utrikespolitiken, utan att göra avkall på
            varje lands rätt att själv besluta om sin säkerhetspolitiska linje.
            Det gäller frågor som rör mänskliga rättigheter och internationella
            konflikter.
          </note>
          <note>
            Herr talman! Storbritannien är på väg att lämna unionen. Samtidigt
            vill länder som står utanför vara med i samarbetet. Det finns
            ibland en oro över att EU går för fort fram, att vi inte är redo
            att ta in fler medlemmar.
          </note>
          <note>
            Mycket har hänt sedan den förra utvidgningen. Det måste vi ta
            hänsyn till. Vi har samtidigt goda skäl att fördjupa samarbetet
            med våra grannländer. Om EU inte är närvarande tar andra makter
            det utrymmet. Här är möjligheten att på sikt bli medlem viktig.
            Regeringen stöder tanken på översyn av hela utvidgningsprocessen.
            Processen för medlemskapsförhandlingar måste vara strikt. Alla
            krav som ställs ska vara helt uppfyllda och fortsätta efterlevas
            när ett land väl har accepterats som medlem. Det ska alla vara
            trygga med. Så bygger vi ett starkare samarbete.
          </note>
          <note>
            Herr talman! Vi är många som minns novemberdagen för 25 år sedan
            då vi sa ja till det europeiska samarbetet. Men det är också många
            som inte vet annat än att Sverige är medlem i EU. De har lärt
            sig om vår folkomröstning på historielektionerna, har studerat
            utomlands med hjälp av Eras ­ mus eller har säsongsarbetat i ett
            annat land och ser sig kanske som just européer.
          </note>
          <note>
            Sverige sa ja för 25 år sedan. Vi ser kraften av EU-samarbetet
            i dag. Vi har redan gått från krig och konflikter till fred och
            sammanhållning. Det är någonting att vara stolt över. EU har förbättrat
            människors liv. Medlemskapet har stärkt våra länder. När vi i
            EU väl bestämmer oss sätter vi en standard för resten av världen,
            som i arbetet mot farliga kemikalier.
          </note>
          <note>
            Nu ska vi ta nästa steg. Vi ska leda klimatomställningen, fortsätta
            fredsarbetet och stärka samarbetet. Sverige ska framför allt fortsätta
            samarbeta i EU för att förbättra människors vardag och människors
            liv, både här hemma och i resten av Europa.
          </note>
          <note>
            (Applåder)
          </note>
          <note type="speaker">
            Anf. 2 ULF KRISTERSSON (M) replik:
          </note>
          <note>
            Herr talman! Moderaterna har varnat från dag ett för att EU:s
            sociala pelare är ett hot mot den svenska modellen. Vi läste nämligen
            EU-kommissionens officiella dokument, och vi lyssnade när kommissionens
            ordförande talade om krav på europeiska minimilöner, krav på europeisk
            föräldraförsäkring och krav på europeisk sjukpenning. Socialdemokraterna
            avfärdade alla varningar, de från höger och de från vänster. Stefan
            Löfven anklagade mig för att fara med osanning. Sverige skulle
            tvärtom vara med och leda arbetet. Den svenska regeringen bjöd
            in till eget EU-toppmöte. Stefan Löfven sa: ”Vi ska vara väldigt
            stolta.”
          </note>
          <note>
            Det här är egentligen en ganska tragisk historia. Ett svenskt
            parti som har en tidigare fackföreningsledare som partiledare
            blir drivande för ett projekt som hotar den svenska modellen.
            Den tillträdande kommissionen lovar nu att driva igenom bindande
            lagstiftning för europeiska minimilöner inom 100 dagar. LO och
            Svenskt Näringsliv krokar arm på DN Debatt och säger: ”Den svenska
            kollektivavtalsmodellen står … inför ett allvarligt hot.” De kräver
            att regeringen, som finns mitt emot mig här i salen, agerar nu.
          </note>
          <note>
            Moderaterna och Kristdemokraterna gör allt vi kan för att stoppa
            ett sådant direktiv. Vi jobbar hårt i EU-parlamentet för att skydda
            Sverige från klåfingrighet och för att, som statsministern säger,
            d en svenska och nordiska modellen ska respekteras.
          </note>
          <note>
            Min fråga till Stefan Löfven är: Vad gör egentligen Socialdemokraterna?
          </note>
          <note>
            (Applåder)
          </note>
          <note type="speaker">
            Anf. 3 Statsminister STEFAN LÖFVEN (S) replik:
          </note>
          <note>
            Herr talman! Vi börjar med fakta, och det är ett faktum att frågan
            om minimilöner har diskuterats i många år, långt före den sociala
            pelaren. Reglerna om föräldraförsäkring fyller snart 30 år, om
            jag kommer ihåg rätt. Det är frågor som har funnits långt tillbaka
            och som har diskuterats länge.
          </note>
          <note>
            Jag är väldigt stolt över den sociala pelaren. Jag är stolt över
            att alla EU:s medlemsländer går samman och säger: För det första
            ska vi, var för sig och utifrån våra villkor och våra regler,
            se till att öka jämlikheten för tillträde till arbetsmarknaden,
            så att fler människor kommer i arbete. För det andra ska vi se
            till att villkoren på den arbetsmarknaden är goda och att det
            finns sjysta jobb. För det tredje ska vi se till att öka den sociala
            tryggheten när man inte kan arbeta på grund av att man är sjuk
            eller arbetslös.
          </note>
          <note>
            Vilken av de frågorna tycker Moderaterna är sämst? Vi jobbar
            stenhårt för bra villkor. Det ska vara en öppen och bra marknad
            där man kan flytta företag och sälja varor och tjänster. Men den
            marknaden måste vara av det slaget att löntagarna känner trygghet.
            När löntagarna inte känner trygghet är det dåligt för dem själva,
            men det försvagar också hela marknaden. Någon gång måste också
            högerpartier förstå att det är löntagarna som utför jobbet. Det
            är de som bygger välfärden. Det är inte partier. Det är varken
            Kristersson eller jag som gör det. Det är löntagarna. De ska ha
            sjysta villkor. Det kan inte vara så svårt.
          </note>
          <note>
            Det ska vara lika lön för lika arbete. Det var därför vi såg
            till att ändra utstationeringsdirektivet. Nu gäller dessa regler
            när man kommer hit, och svenska fackföreningar kan stå upp för
            kollektivavtalen så att vi inte får lönedumpning. Här hemma tog
            vi bort lex Laval av samma skäl.
          </note>
          <note>
            Vi socialdemokrater tänker fortsätta så här, Ulf Kristersson,
            för vi står på löntagarnas sida. När ska ni välja att göra detsamma?
          </note>
          <note>
            (Applåder)
          </note>
          <note type="speaker">
            Anf. 4 ULF KRISTERSSON (M) replik:
          </note>
          <note>
            Herr talman! Med all respekt var detta inte ett ögonblick ett
            svar på den fråga som jag ställde. Jag ställde den mer exakt och
            precist. Vad kommer Socialdemokraterna och den svenska regeringen
            att göra i faktisk handling för att de hot inte ska genomför a
            s som LO och Svenskt Näringsliv i går pekade på vad gäller kommissionens
            kommande förslag?
          </note>
          <note type="speaker">
            Anf. 5 Statsminister STEFAN LÖFVEN (S) replik:
          </note>
          <note>
            Herr talman! Det handlar inte om vad vi kommer att göra utan
            vad vi redan gör. Vi ska slå vakt om den nordiska modellen, vår
            avtalsmodell. Därför säger vi exakt samma sak: Vi ska inte ha
            direktiv på detta område. Den dialogen är redan igång.
          </note>
          <note>
            Vi måste också förstå att resten av Europa vill ha sjysta villkor
            på sina arbetsmarknader. Jag tycker att det är rätt att man eftersträvar
            det. Men det ska inte ske på bekostnad av den svenska modellen.
            Vi har världens bästa lönebildningssystem, inte bara Europas bästa.
            Det ska inte förstöras. Jag hoppas att moderater, socialdemokrater
            och alla andra partier i Sveriges riksdag hjälps åt i denna fråga.
            Det vore bra.
          </note>
          <note>
            Det vore också bra om vi kunde hjälpas åt att fundera på andra
            sätt att förstärka löntagarnas villkor, så att vi har en arbetsmarknad
            som präglas av sjysta jobb och i nget annat.
          </note>
          <note>
            (Applåder)
          </note>
          <note type="speaker">
            Anf. 6 JIMMIE ÅKESSON (SD) replik:
          </note>
          <note>
            Herr talman! Jag hade tänkt tala om något helt annat, men jag
            blir provocerad av statsministerns totala brist på förmåga att
            svara på enkla konkreta frågor i dessa debatter. Jag upprepar
            därför Ulf Kristerssons fråga men ställer den möjligen på ett
            lite annat sätt.
          </note>
          <note>
            Låt mig återge vad statsministern sa: Den nordiska modellen måste
            respekteras. När statsministern sedan svarar på Ulf Kristerssons
            fråga talar han om vad han tycker, vad som är bra och vad som
            är dåligt, men han svarar inte på frågan vad regeringen gör och
            vad den tänker göra. Om statsministern vill att den nordiska modellen
            ska respekteras ställer jag frågan: Hur ska statsministern se
            till att den nordiska modellen respekteras? Kan statsministern
            här och nu garantera att den nordiska modellen respekteras?
          </note>
          <note type="speaker">
            Anf. 7 Statsminister STEFAN LÖFVEN (S) replik:
          </note>
          <note>
            Herr talman! Jag tar det igen. Vi ska inte ha direktiv på detta
            område. Detta budskap är väldigt tydligt till EU-kommissionen
            och alla andra runt om i EU. Det är inte ett direktiv som behövs
            utan en annan reglering. Det viktiga är att åstadkomma sjysta
            villkor på hela den europeiska arbetsmarknaden. Det är många som
            längtar efter det, och jag tycker att vi ska hjälpa dem till det.
            Jag förstår att Sverigedemokraterna kanske inte är intresserade
            av det, men det är vi. Vi är helt upptagna av det.
          </note>
          <note>
            Samtidigt måste vi bevara vår kollektivavtalsmodell. Det går
            att införa en reglering som inte gör skada på den svenska kollektivavtalsmodellen.
            Den ska gälla. Stater ska inte lägga sig i lönebildning i Sverige,
            utan det ska parterna göra. Och det går att göra så. Det vore
            bra om också Sverigedemokraterna i sina forum ägnade sig åt löntagarnas
            villkor, hur de kan förbättras samtidigt som vi behåller den svenska
            avtalsmodellen. Det är fullt möjligt.
          </note>
          <note type="speaker">
            Anf. 8 JIMMIE ÅKESSON (SD) replik:
          </note>
          <note>
            Herr talman! Här är det inte fråga om att staten ska lägga sig
            i svensk lönebildning utan om att Bryssel ska göra det, vilket
            är än värre.
          </note>
          <note>
            Jag ställer frågan igen: Hur?
          </note>
          <note type="speaker">
            Anf. 9 Statsminister STEFAN LÖFVEN (S) replik:
          </note>
          <note>
            Herr talman! Jag svarar på samma sätt som jag har gjort förut.
            Om det svaret inte har framgått lär vi få stå här länge utan att
            Åkesson förstår. Det får nog falla på honom.
          </note>
          <note type="speaker">
            Anf. 10 ANNIE LÖÖF (C) replik:
          </note>
          <note>
            Herr talman! Den europeiska unionen ska göra rätt saker. På det
            sättet blir det en handlingskraftig, vass och framtidsorienterad
            union. EU ska arbeta offensivt med frågor som är gränsöverskridande,
            såsom miljö och klimat, gränsöverskridande brottslighet, migration
            och handel, men inte med frågor som bäst hanteras på nationell
            nivå eller kanske inte ens där utan mellan arbetsmarknadens parter.
          </note>
          <note>
            Jag är nu den tredje personen som lyfter upp den sociala pelaren.
            Vi gör inte detta för att vi tycker att det är roligt att debattera,
            utan vi gör det av omsorg om den svenska modellen som har varit
            en föregångare för Sverige under väldigt lång tid.
          </note>
          <note>
            Vid valet till Europaparlamentet bedyrade statsministern och
            Socialdemokraterna att det inte skulle utgöra någon risk för den
            svenska arbetsmarknaden om man harmoniserar de sociala frågorna
            genom pelaren. Trots detta varnade många av oss för motsatsen.
            I går varnade parterna, såväl arbetstagarsidan som arbetsgivarsidan,
            för just detta. Nu har vi facit. Frans Timmermans, socialdemokraternas
            egen kandidat till posten som kommissionsordförande, gick redan
            i slutet av april ut och sa att det behövs en minimilön i EU.
            Den tillträdande kommissionen har nu blivit så charmad av europeiska
            socialdemokrater att den har lovat att lägga fram ett förslag
            redan under våren.
          </note>
          <note>
            Jag undrar: Vad trodde Socialdemokraterna egentligen att den
            sociala pelaren skulle leda till? Ska Socialdemokraterna ägna
            de kommande fem åren till att säga nej till allt konkret och skarpt
            innehåll som kommer att läggas fram inom den sociala pelaren?
            Socialdemokraterna var ju själva med och drev fram den. Hade det
            inte varit bättre att tänka efter före och inse att sociala frågor
            och saker som läggs på EU-nivå också leder till skarpa och konkreta
            lagförslag?
          </note>
          <note>
            (Applåder)
          </note>
          <note type="speaker">
            Anf. 11 Statsminister STEFAN LÖFVEN (S) replik:
          </note>
          <note>
            Herr talman! Jag tycker att Annie Lööf inleder på ett bra sätt.
            Det handlar precis om att göra rätt saker på rätt nivå. Men det
            gäller att inte blanda ihop korten. Frågorna om minimilöner, föräldraförsäkring
            och annat har varit uppe för diskussion långt innan den sociala
            pelaren över huvud taget diskuterades. Sådana frågor kan komma
            när som helst. Förslag av olika slag kan komma från kommission
            precis när som helst.
          </note>
          <note>
            Som jag sa syftar den sociala pelaren till att skapa ett jämlikt
            tillträde till arbetsmarknaden. Det handlar om utbildningsfrågor
            och jämställdhetsfrågor. Det handlar också om att det ska vara
            sjysta villkor på arbetsmarknaden. Det tycker jag är bra och säkert.
            Arbetsmiljön måste vara bra. Om man inte kan jobba ska det finnas
            en rimlig social trygghet. Det är bra för löntagarna; det är de
            som bär fram välfärden.
          </note>
          <note>
            I inget av dessa fall står det att beslut här ska fattas på EU-nivå
            i Bryssel. Gå in på kommissionens hemsida och titta på uppföljningen
            av den sociala pelaren! Där kan man se alla dessa punkter uppräknade.
            Man kan också se en scoreboard där länder jämförs och man kan
            se vilka som har kommit längst. Hela poängen är att länder får
            göra som de vill i just dessa frågor. Det ligger på länderna.
          </note>
          <note>
            Jag fick en fråga om minimilöner. Jag känner Frans Timmermans
            något bättre. Jag träffar honom regelbundet liksom även de andra
            socialdemokratiska företrädarna. Det är sant att de vill ha drägliga
            löner på hela den europeiska arbetsmarknaden. Det vill jag också.
            Men jag säger lika tydligt till Frans Timmermans eller vem det
            vara månde: I Sverige har vi världens bästa lönebildningssystem.
            Ni tittar ju faktiskt på oss och undrar hur vi kan klara av det
            vi gör, det vill säga leverera reallöneförbättringar och produktivitetsförbättringar
            i 20 år på raken, och ha så få konflikter. Jag säger då att det
            beror på vår kollektivavtalsmodell. Den ska ni inte ge er på.
            Skapa gärna regler om lika löner för lika arbete, men ge er inte
            på vår modell.
          </note>
          <note>
            (Applåder)
          </note>
          <note type="speaker">
            Anf. 12 ANNIE LÖÖF (C) replik:
          </note>
          <note>
            Herr talman! Det är ju faktiskt inte bara vi partiledare som
            ställer frågor till Stefan Löfven, utan det gör även arbetsmarknadens
            parter. Såväl LO som PTK och Svenskt Näringsliv har sagt att detta
            kan innebära en dolkstöt för den svenska modellen.
          </note>
          <note>
            Jag har förstått vad den socialdemokratiska önskedrömmen med
            den sociala pelaren består av. Statsministern brukar hävda att
            det är en deklaration med ett innehåll som är viktigt för hela
            unionen. Men när man lyfter upp frågor som inte är gränsöverskridande
            till europeisk nivå öppnar man samtidigt Pandoras ask för att
            konkreta lagförslag, direktiv och förordningar också läggs på
            bordet.
          </note>
          <note>
            Ska Socialdemokraterna de kommande fem åren arbeta för att säga
            nej till allting som läggs fram för att man nu har öppnat Pandoras
            ask? Förslaget om att införa en minimilön på EU-nivå visar de
            konkreta effekterna på ett väldigt tydligt sätt. Är det inte dags
            att Stefan Löfven erkänner att han och Socialdemokraterna hade
            fel och att man faktiskt öppnade Pandoras ask och nu inte riktigt
            vet vilka förslag som kommer att läggas på bordet inom den sociala
            pelaren?
          </note>
          <note>
            (Applåder)
          </note>
          <note type="speaker">
            Anf. 13 Statsminister STEFAN LÖFVEN (S) replik:
          </note>
          <note>
            Herr talman! Eftersom det redan innan den sociala pelaren över
            huvud taget diskuterades framfördes krav om minimilöner i Europa
            är det inte den sociala pelaren som har åstadkommit den diskussionen.
            Den åstadkoms av det enkla skälet att för många löntagare på europeisk
            arbetsmarknad har för dåliga villkor. Det är helt rimligt att
            även italienska, portugisiska, rumänska och andra löntagare runt
            om på kontinenten vill förbättra sina villkor. Vad vi säger till
            dem är: Gör det – vi ska stötta er! Men ni ska inte göra det genom
            att förstöra världens bästa lönebildningssystem: den svenska kollektivavtalsmodellen.
          </note>
          <note>
            Jag träffade parterna förra veckan, bland annat av det här skälet.
            Vi är helt överens. Vi ska samarbeta. Nu ska vi se till att alla
            partier i Sveriges riksdag för fram samma budskap till EU och
            Europa: Rör inte vår kollektivavtalsmodell! Vi kan göra det bra
            för löntagarna ändå.
          </note>
          <note>
            (Applåder)
          </note>
          <note type="speaker">
            Anf. 14 JONAS SJÖSTEDT (V) replik:
          </note>
          <note>
            Herr talman och s tatsminister Löfven! För några veckor sedan
            rullade de turkiska stridsvagnarna in i norra Syrien. Vapnen riktades
            mot de kurder, kristna och araber som gjorde jobbet när man besegrade
            Islamiska staten. Det vi ser är en omfattande etnisk rensning
            och en terror mot befolkningen i norra Syrien.
          </note>
          <note>
            Samtidigt har Europeiska unionen mycket nära förbindelser med
            Turkiet. Mycket stora summor betalas ut till Turkiet, både inom
            ramen för det flyktingavtal som man har och inom ramen för det
            föranslutningsstöd som finns; Turkiet är fortfarande i formell
            mening kandidatland till Europeiska unionen.
          </note>
          <note>
            När detta föranslutningsstöd har granskats har det visat sig
            att det till exempel har gått till militärfordon i Turkiet. Det
            har gått till att befästa den gräns där syriska flyktingar inte
            har skyddats utan har blivit beskjutna när de sökt skydd. Dit
            har våra skattepengar gått.
          </note>
          <note>
            Statsministern är väl medveten om att en hel del av pengarna
            går till den turkiska staten. Min fråga till Stefan Löfven är:
            Är det rimligt att svenska skattepengar ska gå till en militär
            som bedriver etnisk rensning i norra Syrien?
          </note>
          <note type="speaker">
            Anf. 15 Statsminister STEFAN LÖFVEN (S) replik:
          </note>
          <note>
            Herr talman! Jag instämmer naturligtvis i Jonas Sjöstedts beskrivning
            av det som hände i norra Syrien. Det var fel, och det är därför
            Sverige och EU har uttalat att det icke är acceptabelt. Det är
            helt enkelt ett brott mot internationell rätt. Där har vi varit
            tydliga.
          </note>
          <note>
            Men det är också så att detta är ett exempel där det tog för
            lång tid. Det är därför jag nu tar upp frågan att vi vill pröva
            möjligheten att i några frågor i utrikespolitiken fatta beslut
            med kvalificerad majoritet i stället för med enhällighet. Här
            kunde något eller några länder blockera EU:s uttal ­ ande gentemot
            Turkiet under några dagar. Det var inte bra.
          </note>
          <note>
            Jonas Sjöstedt nämner två olika stöd. Naturligtvis ska allt stöd
            granskas och revideras. Görs det några fel ska de självklart rättas
            till. Det är inte så att pengarna ska gå till de ändamål som Jonas
            Sjöstedt beskrev. Det är inte tanken.
          </note>
          <note>
            För flyktingarnas del kan det, vilket jag har beskrivit många
            gånger, vara fråga om barnens skolor, förnödenheter, bostäder
            och möjligheter till utbildning som syftar till att människor
            ska kunna arbeta och försörja sig så gott det går under sådana
            omständigheter – allt det som stöder flyktingarna. Den allra största
            delen av pengarna går till olika organisationer. En del går till
            lokala myndigheter för att man över huvud taget ska möjliggöra
            exempelvis ett skolbygge. Man får då först redovisa vad pengarna
            ska användas till. Sedan betalas de ut. Jag tycker att det är
            en bra ordning.
          </note>
          <note>
            Föranslutningsstödet från EU till Turkiet har dragits ned rejält.
            Det vet Jonas Sjöstedt. Men en del av det är kvar. Syftet är i
            första hand att det ska användas till att stötta ett civilsamhälle
            och den typen av organisationer för att Turkiet den dag det blir
            aktuellt – nu är den dagen väldigt långt borta – skulle kunna
            delta i det europeiska samarbetet. Stödet ska inte gå till tanks
            eller vapen.
          </note>
          <note type="speaker">
            Anf. 16 JONAS SJÖSTEDT (V) replik:
          </note>
          <note>
            Herr talman! Jag tackar statsminister Löfven för svaret.
          </note>
          <note>
            Jag menar att det blir en form av dubbla budskap från EU:s sida
            när man i allmänna ordalag fördömer Turkiets inmarsch samtidigt
            som pengarna fortfarande betalas ut. Det skickas ett offentligt
            budskap, men även ett indirekt budskap: Vi kommer inte att gå
            emot er när det känns på det ekonomiska området.
          </note>
          <note>
            Då menar jag att man inte har gjort det som krävs. Jag menar
            att regeringen borde kräva att föranslutningsstödet upphör så
            länge turkiska soldater befinner sig på syrisk mark. Varför gör
            inte regeringen det?
          </note>
          <note type="speaker">
            Anf. 17 Statsminister STEFAN LÖFVEN (S) replik:
          </note>
          <note>
            Herr talman! Jag konstaterar i alla fall att Sjöstedt inte kräver
            att stödet till flyktingarna ska dras in. Det gläder mig. Det
            vore tråkigt om det vore så. Det är precis här det blir fel, enligt
            min uppfattning. Om man har en uppfattning om den turkiska statsledningen
            och sedan säger till flyktingarna att man drar in stödet till
            deras bostäder, mat för barnen och så vidare har man dragit fel
            slutsats.
          </note>
          <note>
            Jag kan förstå frågeställningen vad gäller föranslutningsstödet.
            Men som jag sa går det också till saker som vi har nytta av. Vi
            har glädje av en utveckling i Turkiet på civilsamhällssidan och
            en demokratisk utveckling där. Man får pröva från fall till fall
            vad som är rimligt. Men stödet ska inte gå till tanks eller vapen
            – det är min bestämda uppfattning.
          </note>
          <note type="speaker">
            Anf. 18 EBBA BUSCH THOR (KD) replik:
          </note>
          <note>
            Herr talman! I vårens valrörelse och i flera debatter före den
            lovade Stefan Löfven svenska folket att det inte skulle bli någon
            ny a-kassa på EU-nivå. Vi lämnar nu alltså minimilönerna och rör
            oss till a-kassan. Det skulle inte bli någon ny lagstiftning eller
            nya avgifter. Den svenska modellen skulle värnas. Både vi och
            andra skulle få utforma en egen arbetsmarknads- och socialpolitik.
          </note>
          <note>
            Vi vet nu att det inte var sant. Flera lagförslag har redan antagits,
            och kommissionen ligger i startgroparna med nästa socialpolitiska
            power grab: den europeiska a-kassan. Det är lätt, lika lätt som
            i våras, att se vartåt det lutar: ett permanent system för överföring
            från länder som Sverige och Danmark till länder som Grekland och
            Spanien.
          </note>
          <note>
            Eftersom Socialdemokraterna i våras var så glasklara med att
            det inte skulle bli så här röstade de såklart nej när frågan var
            uppe, eller hur? Tyvärr inte. Faktum är att Socialdemokraternas
            ledamöter inte ens klarade av att rösta nej. De valde att avstå.
            Heléne Fritzon, som ansvarar för den sociala pelaren i den socialdemokratiska
            gruppen, hade utmärkta chanser att sätta stopp eller åtminstone
            säga ifrån kraftfullt. Hon gjorde ingetdera.
          </note>
          <note>
            Det var alltså inte något löfte från Socialdemokraternas sida.
            Det var bara ett Löfvenlöfte – något som sägs före valet och som
            sedan inte gäller efter valet.
          </note>
          <note>
            Jag vill gärna i denna kammare säga vad jag tycker att detta
            är: ynkligt. Så kan man inte göra.
          </note>
          <note>
            Hade det inte varit både hederligare och mer demokratiskt att
            berätta det här före valet och att inte vifta undan det när vi
            varnade för exakt detta?
          </note>
          <note>
            (Applåder)
          </note>
          <note type="speaker">
            Anf. 19 Statsminister STEFAN LÖFVEN (S) replik:
          </note>
          <note>
            Herr talman! De svenska a-kassorna finns kvar och ska finnas
            kvar. De tjänar ett gott syfte.
          </note>
          <note>
            Detta är en fråga som det runt om i Europa säkert finns olika
            uppfattningar om hur man ska lösa. Jag tycker att det är bra att
            man runt om i Europa ser till att arbetstagare och löntagare som
            av en eller annan orsak inte kan arbeta har en social trygghet.
            Det är bra för dem, men det är också bra för oss. Vi måste förstå
            det. När villkoren förbättras i andra länder blir det bättre för
            konkurrensen för våra företag. Det här är i grunden en bra ansats
            som inte behöver innebära att vår a-kassa förstörs, försämras
            eller inte kan vara kvar.
          </note>
          <note>
            Det ärende där de socialdemokratiska ledamöterna deltog i röstningen
            var mycket bredare, vilket Ebba Busch Thor säkert mycket väl vet.
            Detta var bara en del – därav nedläggningen av rösterna.
          </note>
          <note>
            Vi står inte upp och trycker på för någon europeisk a-kassa som
            skulle försvåra eller omöjliggöra de svenska a-kassorna. Det är
            precis samma som för den lönebildningsdiskussion som vi hade förut.
            Det är en del av vår modell.
          </note>
          <note>
            Jag tycker att det är bra att vi har den modellen att löntagarna
            kan ha sina arbetslöshetskassor. Det är det bästa för arbetsmarknadens
            funktionssätt. Det kan finnas många förslag på europeisk nivå.
            Det kommer säkert att dyka upp ett och annat till.
          </note>
          <note>
            En del förslag som dyker upp och vi får höra om är sådant vi
            tycker är bra. Det kan vi göra tillsammans i EU. För en del kommer
            vi att säga: Nej, det här är inte rätt. Det kommer inte att skapa
            tillräckligt bra villkor för svenska intressen, och då säger vi
            ifrån. Sådan är lönebildningsmodellen, och det gäller för a-kassan.
          </note>
          <note type="speaker">
            Anf. 20 EBBA BUSCH THOR (KD) replik:
          </note>
          <note>
            Herr talman! Känner ni hur det blåser i salen? Det är vinddraget
            från en kappa som vänder just i detta nu i kammaren.
          </note>
          <note>
            I valrörelsen inför EU-valet var löftet från Socialdemokraterna:
            Ingen a-kassa på EU-nivå. Nu hör vi glidningen i retoriken från
            statsminister Stefan Löfven: Ingen a-kassa på EU-nivå som påverkar
            den svenska a-kassan på något sätt. Men det var inte det löfte
            som gavs när vi varnade och lyfte upp våra farhågor.
          </note>
          <note>
            Så sent som i oktober säger Heléne Fritzon med de andra ledande
            socialdemokraterna inte nej till ett förslag där Europaparlamentet
            ska ha en åsikt till kommissionen om just huruvida vi ska ha en
            a-kassa på EU-nivå eller inte.
          </note>
          <note>
            Herr talman! Innebär det alltså att Socialdemokraterna har ändrat
            sig och är öppna för detta på EU-nivå?
          </note>
          <note type="speaker">
            Anf. 21 Statsminister STEFAN LÖFVEN (S) replik:
          </note>
          <note>
            Herr talman! Svaret är nej. Känner kammaren den iskalla vinden
            av högerkonservatism?
          </note>
          <note>
            (Applåder)
          </note>
          <note>
            Vad jag säger, herr talman, är att jag förstår mycket väl att
            andra löntagare runt om i Europa också vill ha en trygghet om
            de inte kan arbeta. Hur ska det bli med deras försörjning? Att
            de strävar efter det tycker jag är fullt naturligt, och vi ska
            ge dem allt stöd för detta. Det skulle vara bra om Kristdemokraterna
            också uttryck te det.
          </note>
          <note>
            Vi ska hjälpas åt att se till att alla löntagare runt om i Europa
            får en dräglig tillvaro i den stund de inte kan arbeta eller när
            de söker ett annat arbete så att de också då kan försörja sig.
            Men vi ska också hjälpas åt att se till att den svenska a-kassan
            blir kvar. Det kanske vi kan skaka hand på.
          </note>
          <note>
            (Applåder)
          </note>
          <note type="speaker">
            Anf. 22 JOHAN PEHRSON (L) replik:
          </note>
          <note>
            Herr talman! Nu har vi haft meteorologer i kammaren, så det gäller
            att hålla i hatten! Nu kommer här en liberal som tror på det europeiska
            samarbetet. Vi har trott på det i många år.
          </note>
          <note>
            Här möter vi lite ångestladdade inlägg. Man är orolig över att
            Europa har ambitioner och också sociala ambitioner. För oss liberaler
            är inte det konstigt. Vi valde att stödja inriktningen om icke-förpliktigande
            tankar om en social pelare.
          </note>
          <note>
            Vi tror att om Europa ska fortsätta att vara denna starka hamn
            för demokratier i en svår värld måste vi jobba mer tillsammans
            på varje område. Det måste göra skillnad för enskilda människor.
            Vi liberaler tror att saker och ting hänger samman.
          </note>
          <note>
            Den utsatthet och den fattigdom som vi ser i vissa europeiska
            länder ligger bakom och driver på den brottslighet som vi kan
            se och som vi alla känner en sådan förtvivlan inför. Det handlar
            om internationella stöldligor, människohandel och narkotikaprofitörer.
            Det är personer som lever på att sälja vapen och död.
          </note>
          <note>
            Ska vi motverka detta krävs det självklart enorma satsningar
            på det europeiska polisiära samarbetet, som vi liberaler gärna
            driver på. Men man måste också se vad som är orsak till detta.
            Det finns en poäng med att man försvarar den sociala pelaren i
            det avseendet. Dock vill Liberalerna gärna föra till protokollet
            att den svenska partsmodellen bör värnas.
          </note>
          <note>
            Stefan Löfven har allt stöd i detta sammanhang för att se till
            att det han nu säger blir sant. Jag har dock en fråga till statsministern.
            Vi ser fram emot detta Europa som har gett oss så mycket och som
            fortsätter att leverera mer trygghet för utsatta medborgare. Men
            vi måste ändå göra mer för att bekämpa brotten.
          </note>
          <note>
            Jag gläder mig över den positiva ansats som nu finns att förstärka
            det polisiära samarbetet och åklagarsamarbetet men också straff-
            och processrätten. Vad tänker regeringen konkret ta för steg på
            detta område i det närmaste?
          </note>
          <note type="speaker">
            Anf. 23 Statsminister STEFAN LÖFVEN (S) replik:
          </note>
          <note>
            Herr talman! Jag lyssnade tacksamt på synen på den sociala pelaren.
            Jag delar den uppfattningen. Den kommer att ha stor betydelse
            för synen på EU överlag bland allmänheten, och det är viktigt.
          </note>
          <note>
            Det finns några saker som vi vill göra. Vi vill stärka samarbetet
            inom Europol. Jag besökte Europol i våras – jag tror att det var
            i mars eller april – i Haag. Där ser man väldigt tydligt hands-on
            hur samarbetet gynnar Sver ­ ige. Det handlar om utbyte av information
            och direktkontakt via svenska sambandsmän i Haag som ser till
            att vi får del av information.
          </note>
          <note>
            Vi kan bli bättre på förundersökningar och informationsinhämtning.
            Det kan gälla brottslighet i EU och Europa men också att inhämta
            infor ­ mation om det som har skett när det gäller terrorister
            i Irak och norra Sy ­ rien.
          </note>
          <note>
            Vi kan också utveckla mer samarbete inom Eurojust så att man
            på åklagarsidan kan göra mer. Vi vill nu utreda Eppo. Vi menar
            att vi nog bör gå med i den. Den riktar sig mot fusk med EU-bidrag.
            Där vill vi utreda om Sverige kan vara en del av denna myndighet
            .
          </note>
          <note>
            Vi får snart utredningen om bankunionen. Då får vi se analysen
            av den. Det är egentligen ett euroforum. Men vi vill ändå pröva
            möjligheten att vi också ska vara medlem i bankunionen.
          </note>
          <note>
            Vad gäller gränserna drivs frågan, och det ska snart implementeras
            bestämmelser vad gäller EU:s yttre gräns. Den biometriska verifieringen
            tycker vi är bra. Vi vill skynda på den så mycket som möjligt.
            Vi säger också att vi skulle kunna ha samma typ av verifiering
            även om man åker inne i EU för att veta hur människor rör sig
            och vilka som har rört sig mellan länder och så vidare.
          </note>
          <note>
            Det finns ett antal sådana saker som är viktiga för oss. Det
            är viktigt att vi ser det perspektivet när vi nu på riktigt ska
            ge oss på den organiserade brottsligheten i Sverige. Vi gör rätt
            i Sverige, men vi kan göra mer i samarbete med våra kamrater i
            EU.
          </note>
          <note type="speaker">
            Anf. 24 JOHAN PEHRSON (L) replik:
          </note>
          <note>
            Herr talman! Jag tackar statsministern för svaret. För Liberalerna
            är det viktigt att om vi går framåt se till att vi får mer operativ
            kraft inom till exempel Europol. Det var till exempel bara för
            några dagar sedan, eller helt nyligen, som man tillsammans slog
            ut en sprängämnesfabrik i Polen som ägnade sig åt att förse grovt
            kriminella runt om i Europa och framför allt i Sverige, verkar
            det som, med sprängämnen. Det gäller att man förstärker detta.
          </note>
          <note>
            Vi ser att Eurojust gärna kan få ett breddat uppdrag till exempel
            när det gäller terrorism. Det vore bra om regeringen tog med detta
            när man nu går in i Eppo.
          </note>
          <note>
            Slutligen måste man nämna bankunionen. Jag och Liberalerna välkomnar
            engagemanget för att ta starkare steg in på den europeiska ekonomiska
            arenan. Det är ingen hemlighet att Liberalerna röstade för att
            vi skulle delta i euron. Det kanske hade varit bra för svenska
            löntagare i dag om man ser till köpkraften. Bankunionen har en
            viktig roll för att stärka arbetet mot penningtvätt. Pengarna
            måste tvättas efter att de har förtjänats på död och elände.
          </note>
          <note type="speaker">
            Anf. 25 Statsminister STEFAN LÖFVEN (S) replik:
          </note>
          <note>
            Herr talman! Jag kan bara instämma i att det gäller att utveckla
            så mycket som möjligt i Europol och se till att där finns resurser.
            Det är väldigt konkreta saker som görs. Man kan följa knark som
            landar i Spanien och dess väg för att till slut kunna slå till
            mot dem som handlar med knark också här i Sverige med mera. Eurojust
            är också av den karaktären.
          </note>
          <note>
            Jag vill lägga till en sak som jag tror är viktig. Det är bilaterala
            samarbeten. Nu är Sverige och Danmark överens om att vi behöver
            göra mer i Öresundsregionen. Danmark har infört gränskontroller.
            Vi hade sedan länge infört gränskontroller från det andra hållet.
            Nu är det viktigt att vi ser till att vi samarbetar.
          </note>
          <note>
            Jag har nu träffat Danmarks statsminister för att vi ska se till
            att förstärka vårt samarbete med informationsutbyte med mera.
            Här gäller det både det vi gör inom EU och det vi ska göra bilateralt.
            Det handlar om allt vi kan göra för att se till att knäcka den
            organiserade brottsligheten.
          </note>
          <note type="speaker">
            Anf. 26 TALMANNEN:
          </note>
          <note>
            Jag vill passa på att hälsa de många företrädarna för den diplomatiska
            kåren som finns här på läktaren varmt välkomna till Sveriges riksdag.
            Vi är glada att ni följer den EU-politiska partiledardebatten.
            Alla andra åhörare är naturligtvis också varmt välkomna till Sveriges
            riksdag.
          </note>
          <note type="speaker">
            Anf. 27 ULF KRISTERSSON (M):
          </note>
          <note>
            Herr talman! Det är bra att vi samlas här i dag, partiledare
            från alla partier, till debatt om allvarliga saker. Men helt ärligt:
            I dag borde debatten, med all respekt, inte handla om EU. Den
            borde handla om den grova kriminaliteten.
          </note>
          <note>
            För tre dagar sedan sköts en 15-årig pojke ihjäl i Malmö. Han
            föddes alltså 2004. Mina egna flickor är födda 2003. 15-åringar
            ska gå i nian och spela fotboll. De ska inte mördas i en pizzeria.
            Morden är många och hänsynslösa. I april sköts en 18-årig kille
            ihjäl. I september sköts en 18-årig tjej och en ung mamma med
            sitt barn.
          </note>
          <note>
            I fem långa år har den här regeringen misslyckats med att bryta
            utvecklingen. För varje vecka blir våldet tvärtom ännu grövre.
            Någonting som kanske aldrig kan lagas håller på att gå sönder.
            Sverige har blivit Europaledande i skjutningar och sprängningar.
            Det är denna utveckling som måste stoppas och vändas rätt, men
            den här regeringen klarar inte jobbet.
          </note>
          <note>
            I ett första steg måste därför den justitieminister som har burit
            ansvaret i fem år avgå. I andra länder hade hans chef, eller möjligen
            ministern själv, redan löst denna fråga. I nästa steg behövs en
            helt ny politik, och det kräver en helt ny regering.
          </note>
          <note>
            Herr talman! Jag förstår att ingenting annat känns riktigt viktigt
            när staten inte kan garantera trygghet, lag och ordning. Men tro
            mig – Europa och Sveriges roll i EU är också viktigt. Kampen mot
            stöldligor och knarkhandel har ingen nationell lösning, och det
            har inte heller kampen mot terrorism eller, för den delen, kampen
            mot klimathotet.
          </note>
          <note>
            Bara tillsammans med andra kan vi lösa gemensamma problem. Men
            det betyder inte att EU kan lösa Sveriges problem åt oss. EU är
            ingen politisk entreprenadverksamhet. Det vi själva har orsakat
            måste vi själva göra någonting åt. Det är Socialdemokraternas
            och Miljöpartiets oförmåga och felprioriteringar som är Sveriges
            problem, inte Bryssel.
          </note>
          <note>
            Men det räcker inte att Sverige är medlem i EU, vilket vi som
            bekant blev för 25 år sedan i dag. Vi måste med kraft vara med
            och leda samarbetet framåt. Det är precis det som andra länder
            nu gör. Frankrike går åt ett håll, formulerat av president Macron
            i ett tal vid Sorbonne och nu i en lång intervju i The Economist.
            Jag tror att det är fel väg, men han har en väg. Italien går åt
            ett annat håll och Polen och Ungern åt ett tredje. Storbritannien
            går åt ett helt annat håll.
          </note>
          <note>
            Valet står alltså mellan att vara med och leda tillsammans med
            bland andra Tyskland eller att mest följa efter. Men för att leda
            krävs vilja, prioriteringar, engagemang för uppgiften och en förmåga
            att få någonting gjort. Det har inte den här regeringen. Lika
            lite som regeringen har en genomtänkt politik på hemmaplan har
            den det i Bryssel.
          </note>
          <note>
            För det första: Gör rätt hemma! En stark svensk röst utomlands
            börjar med auktoritet hemmavid. Ingen lyssnar på en premiärminister
            eller stats ­ minister som inte klarar av att ta ansvar för sitt
            eget land. Kriminaliteten, invandringspolitiken och den misslyckade
            integrationen – inget väcker re ­ spekt på andra sidan Öresundsbron.
            I går införde just danskarna gränskon ­ troller för att, som den
            socialdemokratiska regeringen sa: ”Vi ser utveck ­ lingen i Sverige
            och vill inte att den ska sprida sig till Danmark.”
          </note>
          <note>
            För två veckor sedan rapporterade TV4 och europeiska medier att
            svenska myndigheter gör reklam för att fler ska komma till Sverige
            och leva på bidrag. Svenska företag väcker respekt i EU, men Sverige
            får enligt kommissionen 2020 näst lägst tillväxt i hela EU. I
            dag är det bara fyra länder som har högre arbetslöshet. Om vi
            ska ha politiskt inflytande i Euro ­ pa måste vi först göra rätt
            i Sverige.
          </note>
          <note>
            För det andra: Mer samarbete! Moderaterna har återstartat ett
            heltäckande samarbete med våra nordiska och baltiska vänner. För
            ett par veckor sedan sågs vi i Vilnius. Nästa vecka har vi förmöte
            i Zagreb. Vi förändrar nog inte världen, men åtta länder spelar
            större roll i EU än ett land. Regeringen har inte tagit ett enda
            likartat initiativ. I stället låtsas nu inrikesministern att danska
            gränskontroller är ett exempel på samarbete.
          </note>
          <note>
            Problemet är att regeringen aldrig har sett EU som vår främsta
            utrikespolitiska arena. FN:s säkerhetsråd är viktigt, men det
            är genom EU-medlemskapet som Sverige kan få riktigt inflytande
            i världen.
          </note>
          <note>
            För det tredje: Gör rätt i EU! Sverige måste lägga energi på
            rätt saker. Vi måste använda EU för att stärka tryggheten i Sverige
            och för att stoppa stöldligor och terrorister. Vi ska ha en klimatpolitik
            där 27 länder, och inte bara ett land, kan driva på hela världen.
            Vi ska ha en invandringspolitik som inte bara hoppas att allt
            en dag löser sig utan som fungerar i praktiken. Lika viktigt är
            det att den svenska regeringen driver på i Bryssel för att den
            svenska EU-avgiften inte ökar när EU minskar.
          </note>
          <note>
            I stället har Socialdemokraterna lagt sin kraft på en social
            pelare, som leder till överstatlig arbetsmarknadspolitik och krav
            på europeiska minimi ­ löner. Moderaterna varnade. Socialdemokraterna
            sa att det var riskfritt. Nu larmar LO och Svenskt Näringsliv
            gemensamt. Läs som sagt DN Debatt i går! Det här skulle skada
            Sverige på allvar. EU ska göra det EU gör bäst. Men jakt, snus
            och lönebildning klarar vi helt själva i Sverige.
          </note>
          <note>
            Herr talman! Europa är nu i ett läge där en stark svensk röst
            skulle vara viktigare än kanske någon gång förut. Då saknar regeringen
            både fokus och handlingskraft här hemma och i Bryssel. Moderaterna
            erbjuder ett alternativ, för vi vet vad vi vill både i Sverige
            och i Europa.
          </note>
          <note>
            (Applåder)
          </note>
          <note type="speaker">
            Anf. 28 Statsminister STEFAN LÖFVEN (S) replik:
          </note>
          <note>
            Herr talman! Socialdemokraterna och Moderaterna var med om att
            ta in Sverige i EU. Det har varit bra för Sverige; vi har blivit
            stärkta av att kunna exportera till den mindre marknaden. Det
            har skapat fler jobb och mer resurser till vår välfärd, och det
            stärker våra möjligheter att samarbeta med andra länder för vår
            egen säkerhet.
          </note>
          <note>
            Nu behöver vi höja ambitionerna i EU. Vi behöver höja ambitionerna
            vad gäller klimatet, säkerhetsarbetet, kampen mot brottsligheten,
            konkur ­ renskraften för fler jobb och så vidare. Vi behöver hålla
            ihop nu och se till att hålla ihop EU i en omvärld som blir allt
            oroligare. Politisk instabilitet hotar både utifrån och inifrån.
            Då gäller det att försöka arbeta tillsammans för Sveriges bästa.
          </note>
          <note>
            Ulf Kristerssons väg till makten är tillsammans med Sverigedemokraterna.
            Det är ett parti som egentligen inte vill vara med i EU. Det är
            ett parti som tycker att vi inte ska lägga oss i att länder bryter
            mot grundläggande principer vad gäller oberoende domstolar, oberoende
            medier och självständiga universitet. Det är Sverigedemokraternas
            position. Det råder också tveksamhet vad gäller deras intressen
            i Ryssland.
          </note>
          <note>
            Hur tror Moderaterna att en regering som Kristersson skulle leda
            kan stå upp för ett sammanhållet EU och driva svenska intressen
            i ett samarbete med Sverigedemokraterna, som dessutom kan bli
            betydligt större än Moderaterna?
          </note>
          <note type="speaker">
            Anf. 29 ULF KRISTERSSON (M) replik:
          </note>
          <note>
            Herr talman! Så säger den socialdemokratiska partiledare som
            i decennier bekämpade svenskt EU-medlemskap. Han ansåg att EU-medlemskap
            var ett hot mot svensk neutralitet. Han var gång på gång emot
            allt detta tills man en dag, närmast i en fotnot, kom på: Oj,
            vi går med i EU också! Det kallas för socialdemokratiskt förnyelsearbete.
            Så säger också den socialdemokratiska partiledare som bygger sin
            regeringsbildning på de riktigt stabila europeiska EU-anhängarna
            Vänsterpartiet och Miljöpartiet. Grattis!
          </note>
          <note>
            Statsministern vet var Moderaterna står i EU-politiken. Vi var
            för EU-medlemskapet innan ni knappt ens visste att Europa var
            en viktig del av vår närhet. När ni ägnade er åt alla delar av
            världen utom Europa var vi för att Sverige skulle bli medlem i
            Europeiska unionen.
          </note>
          <note>
            Det är bra att alla nu i praktiken är för EU-medlemskap. Det
            är därför jag vill föra en diskussion om vad vi ska göra med vårt
            EU-medlemskap, vilka prioriteringar vi ska ha och vilket fokus
            vi ska ha. Det är där ni brister.
          </note>
          <note>
            (Applåder)
          </note>
          <note type="speaker">
            Anf. 30 Statsminister STEFAN LÖFVEN (S) replik:
          </note>
          <note>
            Herr talman! Det blir lite som att sticka hål på en sufflé. Ni
            vill samarbeta med Sverigedemokraterna. Vi har nu ett högerkonservativt
            block i Sveriges riksdag. Moderaterna vill samarbeta med Sverigedemokraterna.
            Sverigedemokraternas syn på EU känner både Ulf Kristersson och
            jag. Sverigedemokraternas syn på de grundläggande värderingarna
            vad gäller oberoende medier, oberoende universitet och rättsstaten
            känner vi allihop. Vi vet det. Det anser Moderaterna vara ett
            parti att samarbeta med också i EU-frågor.
          </note>
          <note>
            Ser Ulf Kristersson några problem med Sverigedemokraterna och
            deras syn på EU?
          </note>
          <note type="speaker">
            Anf. 31 ULF KRISTERSSON (M) replik:
          </note>
          <note>
            Herr talman! Jag tar gärna alldeles strax en debatt med Sverigedemokraterna
            själva om Sverigedemokraternas EU-politik. Det är nog bättre än
            att jag och statsministern diskuterar Sverigedemokraternas EU-politik.
          </note>
          <note>
            Som vanligt vill statsministern diskutera det enda parti han
            aldrig vill träffa. Bara det är fascinerande.
          </note>
          <note>
            Faktum är att i förra EU-valet ville Socialdemokraterna att det
            skulle handla om rumänsk, polsk och ungersk inrikespolitik. Det
            var inte det som svenska väljare skulle ta ställning till. De
            länderna har sin debatt. De gör fel i väldigt många avseenden.
            Den stora skillnaden i vår syn på Rumänien, Polen och Ungern är
            att vi har gjort någonting åt den saken. Vi suspenderade ur vår
            partigrupp det parti som vi tyckte gång på gång bröt mot fundamentala
            europeiska värderingar. Vad gjorde Socialdemokraterna med sina
            rumänska vänner?
          </note>
          <note>
            Jag hörde mycket moraliserande över andra. Jag hörde inget ansvarstagande
            över egna.
          </note>
          <note>
            (Applåder)
          </note>
          <note type="speaker">
            Anf. 32 JONAS SJÖSTEDT (V) replik:
          </note>
          <note>
            Herr talman och Ulf Kristersson! Det finns ett omfattande slöseri
            med skattemedel i Europeiska unionen. Det finns saker som det
            vore enkelt att göra någonting åt, men ingenting görs. Fortfarande
            flyttar EU:s parlament varje månad mellan Strasbourg och Bryssel.
            Det kostar åtskilligt. En stor del av jordbruksstödet går till
            miljardärer och godsherrar och används ibland för att belöna människor,
            till exempel i Ungern och Tjeckien, för politiska lojaliteter.
            Pengarna rinner iväg.
          </note>
          <note>
            Samtidigt finns det en uppenbar risk att Sveriges medlemsavgift,
            som redan ligger på runt 40 miljarder kronor, med långtidsbudgeten
            kan höjas med kanske 15 miljarder kronor per år. Det är pengar
            som vi verkligen behöver i våra vårdcentraler, våra förskolor
            och våra äldreboenden. Jag menar att EU måste rätta mun efter
            matsäcken och att det är helt oacceptabelt med en chockhöjning
            av den svenska medlemsavgiften till EU.
          </note>
          <note>
            I dag har jag och Ebba Busch Thor från Kristdemokraterna tillsammans
            sagt att vi är beredda att agera i riksdagen för att se om det
            finns en majoritet som sätter en gräns för regeringen. Gränsen
            ska gå vid att medlemsavgiften inte ska höjas. Och regeringen
            har ju att följa den majoritet som finns i riksdagen.
          </note>
          <note>
            Jag vill nu bjuda in dig, Ulf Kristersson, att vara med och ta
            fram det förslaget och se till att notan inte skickas till de
            svenska skattebetalarna och välfärden utan att EU får rätta mun
            efter matsäcken. Välkommen!
          </note>
          <note type="speaker">
            Anf. 33 ULF KRISTERSSON (M) replik:
          </note>
          <note>
            Herr talman! Tack, Jonas Sjöstedt! För en gångs skull är jag
            i allt väsentligt överens med Jonas Sjöstedt i en europeisk fråga.
            Jag skäms inte alls för sällskapet; tvärtom tycker jag att det
            är bra när man kan enas om saker trots att man antagligen har
            olika bevekelsegrunder bakom detta.
          </note>
          <note>
            Det är bra att vi pekar på missbruket av europeiska medel. Det
            finns uppenbart fl er saker att göra. Det är många länder som
            bryr sig för lite om detta. Det är uppenbart slöseri att hålla
            på och pendla mellan Strasbourg och Bryssel på det här sättet.
            Och det är alldeles uppenbart att EU:s budgetmedel måste riktas
            om från gamla insatser som möjligen en gång be ­ hövdes till framtida
            uppgifter som i dag behövs. Om allt detta är vi överens.
          </note>
          <note>
            Vi är också överens om att avgiften inte ska öka, som jag precis
            sa, när EU minskar. Det kan inte vara uppenbart att när Storbritannien
            lämnar EU ska vi öka avgiften. Kommissionens förslag till ny långtidsbudget
            är helt oacceptabelt. Detta har vi sagt längre än vad ni, såvitt
            jag vet, har sagt det. Vi har tyckt så här konsekvent och hela
            tiden. Vi har krävt att regeringen nu ska se till att avgiften
            inte ökar. Vi har krävt att regeringen krokar arm med de andra
            länder som nu är kraftfulla förespråkare för precis detta. Vi
            behöver ha en tydligare gemensam front mot de länder som på andra
            länders bekostnad vill höja avgiften. Om allt detta är vi helt
            överens.
          </note>
          <note>
            Det enda vi möjligen inte är överens om är att nu kasta upp vetokortet,
            att omedelbart säga att Sverige kommer att lägga in ett veto vad
            som än händer och göra sig helt urarva i den diskussion som pågår.
            Det tror jag vore kontraproduktivt. Om ni menar att vi nu ska
            lägga fram ett veto tror jag att det är fel väg att gå. Om ni
            menar att vi ska kräva av regeringen att kraftfullare än hittills
            se till att Sverige inte får en ökad EU-avgift är vi helt med
            på saken.
          </note>
          <note>
            (Applåder)
          </note>
          <note type="speaker">
            Anf. 34 JONAS SJÖSTEDT (V) replik:
          </note>
          <note>
            Herr talman! Jag välkomnar i huvudsak Ulf Kristerssons svar.
            Det råder ju krav på enhällighet när man tar långtidsbudgeten.
            Det ger Sverige en stark förhandlingsposition. Men jag litar inte
            på regeringen. Jag tror att den kommer att komma tillbaka med
            en kraftig nota på många miljarder till de svenska skattebetalarna,
            pengar som vi behöver i den svenska välfärden. Vi behöver en riksdag
            som sätter upp tydliga gränser för vad regeringen kan göra.
          </note>
          <note>
            Ebba Busch Thor och jag har varit ganska öppna med att vi gärna
            sätter oss ned och formulerar detta tillsammans så att det blir
            någonting som gör att regeringen inte kan komma tillbaka med en
            kraftigt ökad EU-medlemsavgift. Jag uppfattar ditt svar som i
            huvudsak positivt och ser fram emot att vi sätter oss ned tillsammans
            och ser om det finns en majoritet i riksdagen och inte går med
            på denna chockhöjning av EU:s medlemsavgift.
          </note>
          <note type="speaker">
            Anf. 35 ULF KRISTERSSON (M) replik:
          </note>
          <note>
            Herr talman! Eftersom Jonas Sjöstedt uttrycker precis min och
            mitt partis ståndpunkt har jag inga som helst problem med det,
            tvärtom. Min enda reservation gällde att nu lägga in ett veto
            som gör att Sverige inte kan vara med och diskutera budgetens
            inriktning, vilka prioriteringar budgeten ska ha. Det vore direkt
            dåligt för Sverige. I alla andra avseenden är jag helt med på
            noterna.
          </note>
          <note>
            (Applåder)
          </note>
          <note type="speaker">
            Anf. 36 Miljö- och klimatminister ISABELLA LÖVIN (MP) replik:
          </note>
          <note>
            Herr talman! EU behövs i världen i dag, kanske mer än någonsin,
            för att försvara demokrati, mänskliga rättigheter, rättsstatens
            principer och kvinnors rättigheter – och inte minst för att bekämpa
            klimatkrisen. Samarbete internationellt är viktigt.
          </note>
          <note>
            Men vilka samarbetar Moderaterna med? Som minister har jag de
            senaste åren sett med stor oro, i EU-förhandling efter EU-förhandling,
            att vik ­ tiga frågor som att gå fram med starka klimatåtaganden
            eller att hitta en gemensam lösning för flyktingpolitiken blockeras
            av partier i några få länder, länder som också bryter mot EU:s
            mest grundläggande fördrag om mänskliga rättigheter, yttrandefrihet,
            demokrati och rättssäkerhet.
          </note>
          <note>
            Det ungerska partiet Fidesz är kanske det tydligaste hotet mot
            ett effektivt EU-samarbete i dag. Detta parti sitter ni i samma
            partigrupp som i EU-parlamentet. I våras, Ulf Kristersson, gav
            ni Fidesz en timeout från er europeiska partiorganisation, men
            ni väntade med att sparka ut dem från er grupp i EU-parlamentet
            med varningen: Följ våra rekommendationer eller lämna vår partigrupp!
          </note>
          <note>
            Nu har det gått ett halvår, och Orbáns högernationalistiska Fidesz
            är fortfarande en del av er grupp. Jag kan inte se att deras brott
            mot EU:s stadgar och fördrag har upphört eller att deras brott
            mot mänskliga rättigheter har minskat – tyvärr tvärtom. Min fråga
            är alltså: Hur motiverar Moderaterna ett fortsatt samarbete med
            ett högernationalistiskt parti som systematiskt förtrycker sin
            befolkning, monterar ned demokratin och bryter mot EU:s mest fundamentala
            fördrag?
          </note>
          <note type="speaker">
            Anf. 37 ULF KRISTERSSON (M) replik:
          </note>
          <note>
            Herr talman! Låt mig först säga – och det här säger jag helt
            utan varje uns av ironi – att det är bra att alla numera är för
            att Sverige samverkar med Europa. Välkomna i den klubben! Det
            är mycket bra, för det är ingen självklarhet. Alldeles nyligen
            var det absolut ingen självklarhet. Nu har alla här dragit slutsatsen
            att Europasamarbetet behövs, att vi gör nytta tillsammans med
            andra, att vi kan bidra till att lösa europeiska problem och att
            Europa är viktigt för svensk problemlösning. Det är mycket bra.
          </note>
          <note>
            Då måste vi bestämma vad vi ska ha samarbetet till och hur vi
            ska arbeta ihop. Då arbetar vi moderater tillsammans i den stora
            familjen EPP, där den dominerande kraften är Angela Merkels CDU.
            Det är ett bra sällskap. Där har vi inflytande. Där kan vi påverka
            Europas framtid.
          </note>
          <note>
            Sedan finns det i varje partigrupp partier som agerar på ett
            sätt som vi själva inte gillar. Den stora skillnaden är att vi
            gör någonting åt den saken. När Polen, Ungern och Rumänien uppenbart
            bryter mot fundamentala regler är det en partigrupp som gör någonting
            åt den saken. Med förkrossande majoritet suspenderade vi det ungerska
            partiet i våras, och nu pågår ana ­ lysen av vilka villkor och
            vilka förändringar som krävs om det ska vara välkommet tillbaka
            i vårt politiska samarbete. Jag såg inte att detta skedde i andra
            partigrupper. Vi gjorde vad som måste göras. Vi tar inte ansvar
            för vad Fidesz gör i Ungern, men vi tar ansvar för vilka som samverkar
            i vår politiska familj.
          </note>
          <note>
            (Applåder)
          </note>
          <note type="speaker">
            Anf. 38 Miljö- och klimatminister ISABELLA LÖVIN (MP) replik:
          </note>
          <note>
            Herr talman! Skulle ett parti i vår grupp, den gröna gruppen
            i EU-parlamentet, ha betett sig så som Fidesz gör i EPP hade det
            åkt ut med huvudet före; det kan jag lova Ulf Kristersson.
          </note>
          <note>
            Ni gav Fidesz timeout. Ulf Kristersson försöker ge sken av att
            ni har satt dem utanför värmen. De är ju i er grupp i EU-parlamentet,
            och ni har inte alls straffat dem. Ni har till och med belönat
            dem med viktiga poster som vice ordförande i flera utskott och
            ansvar för högnivågruppen för jämställdhet och mångfald.
          </note>
          <note>
            EU-kommissionen stämmer just nu Ungern för en lag som bisarrt
            nog heter Stoppa Soros-lagen, som kriminaliserar den som hjälper
            asylsökande och straffar den med ett års fängelse. Man avvisar
            migranter i transitzoner, där man inte ger dem någon mat!
          </note>
          <note>
            Detta är den partigrupp som ni samarbetar med. Kan du förklara,
            Ulf Kristersson, varför det är så viktigt att fortsätta samarbeta
            med dem?
          </note>
          <note>
            (Applåder)
          </note>
          <note type="speaker">
            Anf. 39 ULF KRISTERSSON (M) replik:
          </note>
          <note>
            Herr talman! Jag har precis förklarat vad vi gjorde. Om jag minns
            rätt var det med röstsiffrorna 193 mot 3 eller möjligen 4 som
            EPP, som vår politiska grupp heter, fattade beslutet att suspendera
            Fidesz ur samarbetet i väntan på ett definitivt beslut därför
            att så står det i stadgarna. Man kanske skulle ha haft andra stadgar,
            men så står det i våra stadgar. Vi fattade det beslut som ankom
            på oss. Andra partigrupper fattade inte motsvarande beslut hos
            sig.
          </note>
          <note>
            (Applåder)
          </note>
          <note type="speaker">
            Anf. 40 JIMMIE ÅKESSON (SD):
          </note>
          <note>
            Herr talman! Det blåser kalla, bistra vindar över Sverige. Kommuner
            befinner sig vid ruinens brant, för pengarna räcker inte till.
            Gängvåld, sprängningar och annan grov brottslighet sprider sig
            som en löpeld över landet, och polisen räcker inte till. Äldre
            och sjuka, de som behöver stöd och omsorg allra mest, får inte
            den hjälp som var och en av dem har rätt till. Personalen räcker
            inte till.
          </note>
          <note>
            I detta läge, herr talman, borde varje sunt och rationellt tänkande
            människa se vad som krävs. Att vi måste prioritera vår egen välfärd
            och vårt eget samhälle borde vara uppenbart.
          </note>
          <note>
            Men vad gör vänsterliberalerna? Jo, herr talman, man fortsätter
            buga inför Bryssel. Man för en ytlig, substanslös retorik om att
            nu minsann ska statsministern och hans vänner slåss för att vi
            ska betala mindre pengar till denna koloss. Man låter påskina
            att nu är det dags för någon form av konstruktiv handling efter
            en ändlös period av misskötsel.
          </note>
          <note>
            Det här har vi hört förut. Vi har hört hur vänsterliberalerna,
            som alltid mer eller mindre hyllat ett EU som växer sig allt större,
            nu minsann ska åka till Bryssel och slå näven i bordet. Men det
            blir aldrig någonting av det.
          </note>
          <note>
            Samtidigt ser vi gigantiska utmaningar i vår egen välfärd. Förra
            året betalade Sverige nästan 40 miljarder kronor i avgift till
            EU och fick tillbaka ungefär 13 miljarder i olika stöd. Det ger
            oss en nettobetalning på 27 miljarder. Och nu vill alltså EU pådyvla
            oss ytterligare minst 15 miljarder i avgift. Sedan vi gick med
            i EU har vi nettobetalat hundratals miljarder till EU. Vi sverigedemokrater,
            herr talman, kommer i alla lägen att verka för en kraftig minskning
            av Sveriges EU-avgift.
          </note>
          <note>
            Det europeiska samarbetet är viktigt. Men det måste begränsas
            till att handla om att tillsammans lösa gemensamma problem, i
            synnerhet gräns ­ överskridande brottslighet.
          </note>
          <note>
            EU behöver en stark konservativ röst som förändrar EU inifrån.
            Vi behöver komma bort från klåfingrigheten. Vi behöver komma bort
            från den närmast maniska idén om att lägga sig i alltmer av de
            enskilda medlemsländernas politik . Vi ser på område efter område
            hur EU vill ta befälet i frågor som vi här i Sverige äger beslutanderätt
            över och även i framtiden borde äga beslutanderätt över.
          </note>
          <note>
            Ett tydligt exempel på det är idén om en europeisk minimilön,
            som den nya kommissionen har lanserat. Den typen av angrepp mot
            den svenska modellen kommer vi sverigedemokrater att markera kraftfullt
            motstånd mot. Den svenska modellen för arbetsmarknaden har över
            tid visat sig långsiktigt hållbar och robust, och den ska vi slå
            vakt om. Det är en bra ordning vi har i Sverige. Och i ärlighetens
            namn, herr talman, finns det ett enda bra argument för att svenska
            löner för svenska löntagare ska sättas av byråkrater i Bryssel?
          </note>
          <note>
            Det måste skapas en insikt om att nationalstaternas självbestämmande
            är själva kärnan i ett framtida blomstrande Europa. Det är helt
            enkelt de enskilda länderna som bäst vet vad som är bäst lämpat
            för just deras medborgare. Just därför ska makten också ligga
            där, och här, i de enskilda medlemsländerna. Den grundprincipen
            kommer vi aldrig att rucka på. Vi kommer inte att stillatigande
            se på medan Sverige förvandlas till en lydstat till Bryssel.
          </note>
          <note>
            Herr talman! Låt mig också ta tillfället i akt att prata lite
            om den otrygghet som breder ut sig här i Sverige men också över
            hela Europa. Det är svårt att inte till stor del koppla detta
            till vidöppna gränser och obefintliga kontroller.
          </note>
          <note>
            Antalet utsatta och särskilt utsatta områden i Sverige har vuxit
            i antal sedan 2014. Våldet i kriminella miljöer har eskalerat.
            När det gäller antalet sprängningar, skottlossningar och gängmord
            går det inte att hitta jämförbara europeiska länder med en liknande
            situation eller utveckling. De allt fler grova brotten tynger
            en polismyndighet som varit underfinansierad sedan 2014 och som
            har saknat tillräckliga investeringar såsom utbildade poliser
            och annan förstärkning. Trots att gängskjutningar varit ett eskalerande
            problem under hela denna regerings tid vid makten har förslag
            som på riktigt skulle kunna knäcka gängbrottsligheten motarbetats
            och förhalats.
          </note>
          <note>
            Nu har den danska regeringen upprättat gränskontroller mot Sverige
            för att motverka gängkriminalitet och minska risken för terrorbrott.
          </note>
          <note>
            Vi har, herr talman, fullständigt misslyckats med att utvisa
            flera terrordömda. I stället har de släppts ut i frihet på våra
            gator.
          </note>
          <note>
            När en mamma blir avrättad på öppen gata med sitt barn i famnen,
            när barn och ungdomar avrättas och när sprängningar, skottlossningar
            och mord har blivit vardagsmat krävs en rejäl självrannsakan.
            Någon sådan självrannsakan finns över huvud taget inte hos denna
            regering. De havererade gängsamtalen kan på ett bra sätt exemplifiera
            regeringens inställning och oförmåga att hantera samhällsutvecklingen.
          </note>
          <note>
            Gränsen är nådd för hur mycket man kan tillåtas att misslyckas
            med sitt uppdrag. Det är, herr talman, vår mening att justitie-
            och migrationsministern har just misslyckats med sitt uppdrag.
            Sverigedemokraterna yrkar i enlighet med 13 kap. 4 § regeringsformen
            att riksdagen ska förklara att justitie- och migrationsminister
            Morgan Johansson icke åtnjuter riksdagens förtroende.
          </note>
          <note>
            (Applåder)
          </note>
          <note>
            I detta anförande instämde Mats Nordberg (SD).
          </note>
          <note type="speaker">
            Anf. 41 Statsminister STEFAN LÖFVEN (S) replik:
          </note>
          <note>
            Herr talman! Vi fortsätter att bekämpa den grova brottsligheten
            och dess orsaker, varav en är arbetslöshet. Ingen ska behöva uppleva
            skjutning ­ ar eller otrygghet, oavsett var man bor eller vistas.
            Narkotikan ska bort från våra gator.
          </note>
          <note>
            I detta är även EU-samarbetet en viktig del. Jag trodde därför
            att vi var samlade här för att tala om hur vi kan utveckla Sveriges
            position i EU och EU:s arbete för att bland annat hantera säkerhetsfrågorna.
            Nu förstår jag mycket väl att Jimmie Åkesson hellre ägnar sig
            åt ett internpolitiskt spel i den högerkonservativa konstellationen
            än att blottlägga en total avsaknad av EU-politik. Då kan man
            ägna tiden här i kammaren åt det som Åkesson gör. Man skulle också
            kunna ägna den åt att fråga sig vad vi faktiskt ska göra. Vi ser
            nu ett tydligt högerkonservativt block i Sveriges riksdag; det
            är moderater, kristdemokrater och sverigedemokrater.
          </note>
          <note>
            Att ha det avgörande inflytandet över Sverige och sitta i samma
            mötesrum som Tysklands regeringschef, Frankrikes statschef och
            andra regerings- och statschefer är ett mycket stort ansvar. Sverige
            har hög trovärdighet. Vi är att lita på, vi ligger i framkant
            och vi står upp för värderingar och mänskliga rättigheter.
          </note>
          <note>
            Sverige darrade inte om vår tillhörighet när Ryssland annekterade
            Krim. Likaså står vi upp för universitetens och domstolarnas oberoende
            när detta nu utmanas runt om i Europa. Vi driver på för löntagares
            rättigheter, och vi leder arbetet med klimatomställningen.
          </note>
          <note>
            Nu vill Sverigedemokraterna ta plats här. Låt mig då påminna
            om följande. Inget annat riksdagsparti har haft så svårt att dra
            en tydlig gräns och markera mot det ryska intresset. Inget annat
            riksdagsparti reserverar sig när vi i EU ska kräva att alla medlemsstater
            faktiskt följer våra värderingar.
          </note>
          <note>
            (Applåder)
          </note>
          <note type="speaker">
            Anf. 42 JIMMIE ÅKESSON (SD) replik:
          </note>
          <note>
            Herr talman! Det är glädjande, inte minst för Stefan Löfven,
            att han får sitta i samma rum som de stora världsledarna och prata
            med dem. Det är säkert jätteskoj.
          </note>
          <note>
            Det är också bra att den här regeringen fortsätter att bekämpa
            den grova kriminaliteten. Men jag blir lite orolig, herr talman,
            när man säger detta: Vi fortsätter att bekämpa den grova brottsligheten.
            Det har man gjort ganska länge nu, och det har inte gett något
            som helst resultat. Tvärtom – det enda resultat det möjligen har
            gett är att det har blivit värre. Man har visat en komplett oförmåga
            att hantera situationen.
          </note>
          <note>
            Att statsministern sedan väljer att kalla detta för internpolitiskt
            spel i den högerkonservativa konstellationen får stå för honom.
            Jag utkräver po ­ litiskt ansvar. Jag tycker att det är mitt jobb
            som oppositionspolitiker att när regeringen inte bara missköter
            sitt jobb utan fullständigt underlåter att agera och göra det
            som krävs för att komma åt den allvarliga situation vi har i Sverige
            i dag i denna kammare förklara att vi inte har förtroende för
            denna regerings arbete, och i synnerhet inte för ansvarigt statsråd.
            Det är inte ett internpolitiskt spel – det är min plikt, min skyldighet
            och mitt förbaskade ansvar att kräva att Stefan Löfven avsätter
            en oduglig minister. Vill han inte göra det får väl riksdagen
            göra det; det är min bestämda uppfattning. Det är inget spel.
            Det är allvar, och det är att ta ansvar, herr talman.
          </note>
          <note>
            (Applåder)
          </note>
          <note type="speaker">
            Anf. 43 Statsminister STEFAN LÖFVEN (S) replik:
          </note>
          <note>
            Herr talman! Det är ett spel, och det är populism av allra lägsta
            kvalitet. Sedan vi tillträdde har 205 propositioner från Justitiedepartementet
            klubbats vid regeringens sammanträden. Det rör sig om 52 lagar
            – straffskärpningar, andra lagförändringar och nya lagar – som
            riktar sig direkt mot den organiserade brottsligheten. De är framtagna
            av chefen för det departementet, som heter Morgan Johansson och
            har mitt fulla stöd. Vi tänker fortsätta.
          </note>
          <note>
            Vad detta egentligen handlar om är att Åkesson står här fullständigt
            tom på EU-politik. Du vill inte prata EU, för du har ingen EU-politik.
            Så enkelt är det, och därför är det så bekvämt för Åkesson att
            stå här och tala om något helt annat än EU-politik. Det är tråkigt,
            men då kan man heller inte ta något ansvar.
          </note>
          <note type="speaker">
            Anf. 44 JIMMIE ÅKESSON (SD) replik:
          </note>
          <note>
            Herr talman! Detta är ännu ett exempel på svepande omdömen som
            egentligen är helt substanslösa. Vi bedriver arbete inom ramen
            för EU-nämnden här i riksdagen. Vi bedriver ett arbete i Europaparlamentet
            och inom en lång rad olika internationella institutioner där vi
            är representerade. Detta vet Stefan Löfven mycket väl.
          </note>
          <note>
            Att man väljer att i stället för att konkretisera kritiken komma
            med denna typ av svepande omdömen syftar till att flytta fokus
            från det som faktiskt är viktigt. Jag håller med om det som Ulf
            Kristersson sa i sitt anförande tidigare i dag: Denna debatt borde,
            givet läget, kanske inte handla om EU i första hand utan om situationen
            på gator och torg i Sverige. Jag tycker att det kanske hade varit
            mer passande.
          </note>
          <note>
            Nu är det inte så, men jag förbehåller mig rätten att tala om
            det jag tycker är viktigt när jag står i Sveriges riksdags kammare
            och debatterar. Det har jag mina väljares stöd för att göra.
          </note>
          <note>
            (Applåder)
          </note>
          <note type="speaker">
            Anf. 45 ULF KRISTERSSON (M) replik:
          </note>
          <note>
            Herr talman! Det är i grunden mycket bra för Sverige att även
            Sverigedemokraterna numera vill att vårt land ska vara med i EU.
            Jag tror att det är en styrka för Sverige att alla eller nästan
            alla partier står bakom vårt medlemskap. Vänsterpartiet gjorde
            nyligen en liknande politisk förändring. Det är bra för svensk
            förmåga att agera i EU att det inte råder någon tvekan om att
            Sverige har en plats där. Det kan nämligen skapa meningsfull debatt
            om vad Sverige vill med medlemskapet. Den debatten borde vi nog
            se mer av, och då krävs det också ett mått av engagemang i själva
            medlemskapet.
          </note>
          <note>
            Min fråga till Jimmie Åkesson handlar ännu en gång – jag har
            ställt ungefär denna fråga tidigare – om hur Sverigedemokraterna
            ser på ansvar för EU:s yttre gräns. Ska EU kunna bekämpa terrorhot
            och klara av att möta migrationsvågor måste Europa stärka skyddet
            av den yttre gränsen. Det tror jag att nästan alla som har sett
            vad som hänt i Europa de senaste åren håller med om.
          </note>
          <note>
            Men Sverigedemokraterna har tyvärr i varje omröstning i Europaparlamentet
            röstat nej till precis detta: nej till utbyggnad av det vi på
            byråkratisk svenska kallar Frontex, alltså EU:s yttre gränsbevakning,
            nej till nya verktyg för återvändande och fördjupat samarbete
            om detta och nej till 10 000 nya kust- och gränsbevakare. Det
            skulle ha blivit den största förstärkningen av EU:s förmåga i
            modern tid.
          </note>
          <note>
            Min fråga till Jimmie Åkesson är därför lite mer precis än förra
            gången. Kan vi räkna med att Sverigedemokraterna i fortsättningen
            medverkar till att stärka skyddet av EU:s yttre gräns?
          </note>
          <note type="speaker">
            Anf. 46 JIMMIE ÅKESSON (SD) replik:
          </note>
          <note>
            Herr talman! Jag tackar för den precisa frågan. Det precisa svaret
            är ja. Om man sedan ska komplicera det lite mer – politik är ju
            ofta mer komplicerat än ja eller nej – är det ett faktum att vi
            i grunden är positiva till samarbetet kring den yttre gränsen
            och till Frontex. Däremot har vi vid ett par tillfällen valt att
            inte rösta för förslag som har lagts fram, bland annat det som
            Ulf Kristersson nämner om 10 000 gränsbevakare.
          </note>
          <note>
            Det är inte kopplat till att vi i grunden är emot det. Tvärtom
            är det kopplat till att förslaget när det väl lades på bordet
            – när det hade kompromissats sönder och förstörts, inte minst
            av vänsterliberala krafter inom ramen för EU-politiken – var så
            urvattnat att vi inte längre kunde stödja det. Vi var med på banan
            hela vägen fram till det faktum att det låg på bordet.
          </note>
          <note>
            Jag diskuterar gärna de här sakerna. Jag vet att våra parlamentariker
            i Bryssel också gärna sätter sig ned med andra svenska politiker
            och parlamentariker och diskuterar hur vi kan göra det bättre
            och på rätt sätt.
          </note>
          <note>
            Svaret är alltså ja, men det finns skäl till att vi hittills
            har valt att inte stödja de konkreta förslag som har lagts fram.
            Jag tycker att det är rimliga skäl.
          </note>
          <note type="speaker">
            Anf. 47 ULF KRISTERSSON (M) replik:
          </note>
          <note>
            Herr talman! Jag tycker att det är bra. Vi är nog många som rätt
            ofta tycker att de EU-beslut som fattas inte är de optimala besluten.
            Det är en respektfull hållning att man kämpar för det man tycker
            är rätt men inser att man inte alltid kommer att vinna.
          </note>
          <note>
            Det är inget starkt skäl mot att också engagera sig mycket. Ibland
            tycker jag att det finns ett svenskt förhållningssätt där man
            säger: Om vi inte får precis som vi vill, då vill vi ingenting
            alls. Då säger vi nej bestämt.
          </note>
          <note>
            Det finns ibland starka skäl att säga nej bestämt, men man måste
            också visa ett engagemang för att driva den linje man tror på.
            Där tror jag att det vore bra om Sverigedemokraterna tydligare
            visade sitt engagemang för att EU ska bli så bra som möjligt och
            inte alltid bara tydligt visa r sin skepsis mot de saker som inte
            fungerar bra.
          </note>
          <note>
            På samma sätt tror jag att Socialdemokraterna skulle må bra av
            att visa sitt engagemang för de stora, centrala frågorna, inte
            för de perifera frågor ­ na som inte ligger i Sveriges intresse.
          </note>
          <note>
            Men jag välkomnar svaret. Vi har mer att göra när det gäller
            EU:s yttre gräns.
          </note>
          <note>
            (Applåder)
          </note>
          <note type="speaker">
            Anf. 48 JIMMIE ÅKESSON (SD) replik:
          </note>
          <note>
            Herr talman! Det tyngsta argumentet för oss n är det gällde den
            senaste Frontexomröstningen var att man i slutprodukten till exempel
            ville försvåra för utvisningar och göra saker som egentligen motverkar
            det grundläggande syftet. Ett annat argument som jag har hört
            var att det var en av de sista omröstningarna med det gamla parlamentet.
            Frågan kommer sannolikt att tas upp igen av det nya parlamentet,
            och då är det möjligt att vi har en annan hållning. Vi får se.
          </note>
          <note>
            Jag välkomnar diskussionen. Ett av de viktigaste uppdragen för
            EU eller ett europeiskt samarbete hur det än må vara är att arbeta
            med att bevaka den yttre gränsen och att garantera medborgarna
            i vår del av världen säkerhet och trygghet. Det arbetet deltar
            jag och mitt parti gärna i.
          </note>
          <note>
            (Applåder)
          </note>
          <note type="speaker">
            Anf. 49 ANNIE LÖÖF (C) replik:
          </note>
          <note>
            Herr talman! Över 8 000 jobb i S verige hotas av en hård brexit,
            enligt en rapport från Stockholms Handelskammare. Hos våra småföretag
            växer oron över hur brexit och Storbritanniens agerande ska påverka
            just deras verksamhet. Man kanske väntar med investeringar och
            funderar på om man verkligen vågar nyanställa sett till hur osäkert
            läget är.
          </note>
          <note>
            Svensk skogs- och trävaruindustri flaggar för att ett brittiskt
            utträde påverkar branschens företag. Svenska lantbrukare flaggar
            för att vardagen kommer att bli krångligare med mer kontroller
            och formaliteter. Arla beskriver det läge som brexit försatt Sverige
            och Europa i som frustrerande. Oro, osäkerhet och svårighet att
            tolka framtiden brukar sällan vara särskilt goda signaler för
            företagen och jobben.
          </note>
          <note>
            Jimmie Åkesson och Sverigedemokraterna har tidigare varit ivriga
            påhejare av att även Sverige skulle följa Storbritanniens exempel
            och göra en svexit. Men just det förslaget vågar man inte riktigt
            stå för längre. Låt oss därför lämna svexit och i stället ha fokus
            på brexit och brexits påverkan på svenska företag och svenska
            jobb.
          </note>
          <note>
            Vi är fortfarande många som kommer ihåg Jimmie Åkessons hejarop
            inför brexitomröstningen och hur ett brittiskt utträde skulle
            vara en knäpp på näsan på eliten. Och vi minns hur det såg ut
            efteråt, med Rule Britannia i Sverigedemokraternas telefonväxel
            och festkväll på Grand Hôtel med Nigel Farage.
          </note>
          <note>
            Min fråga till Jimmie Åkesson – Åkesson är ju självutnämnd Sverigevän
            – är därför: Hur många svenska jobb tycker han att det är värt
            att offra för att Nigel Farage och Boris Johnson ska få knäppa
            eliten på näsan?
          </note>
          <note>
            (Applåder)
          </note>
          <note type="speaker">
            Anf. 50 JIMMIE ÅKESSON (SD) replik:
          </note>
          <note>
            Herr talman! Jag tycker inte a tt det i något sammanhang någon
            gång är rimligt att offra svenska jobb. Jag tycker att det är
            fel att offra svenska jobb.
          </note>
          <note>
            Ett beslut som har fattats i en folkomröstning – inte i Sverige
            utan i ett annat land, som är det land som det berör och vars
            befolkning har fattat beslutet – måste man respektera. Jag förstår
            att det inte är första gången som EU-eliten och det vänsterliberala
            etablissemanget runt om i Europa får en knäpp på näsan i en folkomröstning.
            Vi har sett det på Irland, till exempel. Vi såg det i Danmark
            på 1990-talet. Vi har sett det i Spanien, Holland och så vidare.
            Man är för folkomröstningar, direktdemokrati och så vidare, men
            när man inte får det resultat man hade väntat sig börjar man ställa
            till det. Man börjar bråka och ställa krav på ny folkomröstning
            efter ­ som folk röstat fel, för folk kan inte rimligen tycka
            så egentligen. Folk kan bara inte tycka så, för de är väl inte
            dumma i huvudet! Det är den synen som jag vänder mig starkt emot.
          </note>
          <note>
            Jag tycker så här. Det är inte oproblematiskt för Storbritannien
            att man nu väljer att göra det som man sannolikt kommer att göra.
            Det kommer att få konsekvenser för andra medlemsstater inom EU.
            Då är vårt jobb att göra vad vi kan för att så offensivt som möjligt
            upprätthålla goda relationer med Storbritannien.
          </note>
          <note>
            I stället för att spela med i spelet från de allra främsta EU-ivrarna,
            som verkligen vill motverka Storbritanniens utträde, bör Sverige
            vara mer offensivt i att skapa och förbereda för goda relationer
            med Storbritannien även framöver. Där tycker jag att regeringen
            och dess samarbetspartier har ett särskilt ansvar som de än så
            länge inte har tagit.
          </note>
          <note>
            (Applåder)
          </note>
          <note type="speaker">
            Anf. 51 ANNIE LÖÖF (C) replik:
          </note>
          <note>
            Herr talman! När man l yssnade på Jimmie Åkesson inledningsvis
            insåg man att detta var en riktigt öm tå. Brexit hotar svenska
            jobb och svenska företags verksamhet. Den riskerar enligt rapporter
            från näringslivsorganisationer att göra tusentals svenska löntagare
            arbetslösa. Den riskerar att drabba svenska lantbrukare negativt.
            Företag i den svenska skogsindustrin drabbas negativt, och brexit
            resulterar i ökade kostnader för företag som Astra Zeneca.
          </note>
          <note>
            Jag ifrågasätter inte andra länders folkomröstningar och inte
            ens Sveriges folkomröstningar. De ska respekteras. Jag ifrågasätter
            Jimmie Åkessons och Sverigedemokraternas retorik.
          </note>
          <note>
            Vad i allt detta som jag nyss räknade upp hyllade Åkesson före
            och efter brexitomröstningen 2016? Tycker han fortfarande att
            det var rätt att hylla folkomröstningens resultat, trots att det
            så uppenbart påverkar Sverige, svenska jobb och svenska företag?
            Eller är Åkesson beredd att erkän ­ na att oansvarig populism
            nu fått negativa effekter för svenska jobb och svenska företag?
          </note>
          <note>
            (Applåder)
          </note>
          <note type="speaker">
            Anf. 52 JIMMIE ÅKESSON (SD) replik:
          </note>
          <note>
            Herr talman! Det Annie Lööf gör är faktiskt precis det hon säger
            att hon inte gör, nämligen ifrågasätter ett annat lands beslut
            i en folkomröstning. Det tycker jag är beklagligt. Jag respekterar
            folkomröstningen, och jag tycker att Sverige som nation och stat
            måste respektera den, gilla läget och göra vad vi kan för att
            trots det som man har bestämt i Storbritannien upprätthålla goda
            relationer, så att vi minimerar de eventuella negativa effekter
            som Annie Lööf talar om, alltså att det kan påverka svenska företag
            och så vidare. Vi kan ju göra det om den politiska viljan finns
            och om den politiska viljan är starkare än rädslan för prestigeförluster
            för EU-eliten och EU-ivrarna. Då kan vi hantera detta.
          </note>
          <note>
            Det krävs en politisk vilja för det. Frågan är då – det är inte
            en fråga till Annie Lööf, för hon har ingen möjlighet att svara,
            men det är en retorisk fråga: Är den politiska viljan större än
            önskan att upprätthålla prestigen?
          </note>
          <note>
            (Applåder)
          </note>
          <note type="speaker">
            Anf. 53 JONAS SJÖSTEDT (V) replik:
          </note>
          <note>
            Herr talman och Jimmie Åkesson! I januari var det en omröstning
            i EU:s parlament. Den handlade om huruvida man skulle kunna straffa
            länder som inte följer rättsstatliga principer med indraget EU-stöd.
            Det handlar om viktiga saker som oberoende rättsväsen, fria medier
            och annat som är centralt i en demokrati.
          </note>
          <note>
            Alla svenska ledamöter röstade för detta utom Sverigedemokraternas
            ledamöter. De röstade inte för detta.
          </note>
          <note>
            Min fråga till Jimmie Åkesson är: Är det inte ganska rimligt
            att till exempel kunna dra in jordbruksstöd eller regionalt stöd
            om ett land bryter mot grundläggande demokratiska och rättsstatliga
            principer?
          </note>
          <note type="speaker">
            Anf. 54 JIMMIE ÅKESSON (SD) replik:
          </note>
          <note>
            Herr talman! Jag kan tycka att det är rimligt att man generellt
            ser över till exempel jordbruksstöd och andra stöd som i princip
            är ett nettobidrag från Sverige till andra EU-länder. Det tycker
            jag att vi bör göra varje dag och varje vecka, framför allt från
            den här församlingens sida.
          </note>
          <note>
            När det kommer till EU:s befogenheter och möjligheter att lägga
            sig i andra länders inrikespolitik kan jag, när Jonas Sjöstedt
            beskriver det på det sätt som han gör nu, i princip tycka att
            det är rimligt att vi markerar på något sätt om det är så att
            något enskilt medlemsland gör någonting som vi tycker är konstitutionellt
            eller grundlagsmässigt vidrigt eller som på något sätt otvetydigt
            bryter mot de internationella konventioner som vi alla är bundna
            av. Jag tycker inte att det är orimligt.
          </note>
          <note>
            Men det är ju inte så enkelt. Jag vill påstå att Sverige är Sverige.
            Ungern är Ungern, Rumänien är Rumänien, Polen är Polen och vilka
            andra länder det nu är man kritiserar i de här sammanhangen. Vi
            är alla medlem ­ mar av Europeiska unionen, och det är klart att
            vi inom ramen för det på något sätt måste kunna ha villkor som
            vi kommer överens om. Men det ska väldigt mycket till, herr talman,
            för att EU ska in och lägga sig i sådant som inte är EU:s kompetens.
            Det är själva grundinställningen som vi har när det gäller de
            här frågorna.
          </note>
          <note>
            Däremot kan jag tycka att till exempel Sverige kan markera om
            man tycker att det är rimligt. Men jag tycker att det är orimligt
            att EU ska göra det. Jag tycker inte att det är det ett europeiskt
            samarbete ska syfta till. Ett europeiskt samarbete ska inte syfta
            till att likrikta, att ge sig in i enskilda länder och tala om
            att nu gör ni minsann fel och nu ska ni göra rätt, annars straffar
            vi er.
          </note>
          <note>
            Jag tycker att det är fel utgångspunkt för det europeiska samarbetet,
            för det uppmanar inte till samarbete. Tvärtom manar det till splittring,
            och det vill vi inte ha mer av i Europa i dag.
          </note>
          <note>
            (Applåder)
          </note>
          <note type="speaker">
            Anf. 55 JONAS SJÖSTEDT (V) replik:
          </note>
          <note>
            Herr talman och Jimmie Åkesson! Det var ett långt och lurvigt
            svar. Kanske, kanske inte, kanske ändå, men jag tror inte det.
            Ungefär så tror jag att man kan sammanfatta Jimmie Åkessons svar.
          </note>
          <note>
            Det är dock inte sant att det här inte är EU:s kompetens. Det
            finns ju ett speciellt förfarande, artikel 7-förfarandet, och
            det finns hänvisningar till relevanta konventioner som slår fast
            saker om mänskliga rättigheter. Det säger någonting när Jimmie
            Åkesson inte vill att man ska leva upp till just de delarna av
            fördraget eller kanske inte vet om han vill det.
          </note>
          <note>
            Jag har därför en annan fråga: Anser Jimmie Åkesson att Ungern
            lever upp till rättsstatliga principer i dag?
          </note>
          <note type="speaker">
            Anf. 56 JIMMIE ÅKESSON (SD) replik:
          </note>
          <note>
            Herr talman! För att svara enkelt på Jonas Sjöstedts fråga: Ja,
            i princip gör man väl det.
          </note>
          <note>
            Däremot finns det säkert anledning att i detalj kritisera vissa
            enskilda saker. Det finns säkert anledning att i detalj kritisera
            till exempel korruption och annat som förekommer inte bara i Ungern
            utan också i många andra länder med den bakgrund som Ungern har.
          </note>
          <note>
            Jag har inga problem att göra det. Jag tycker att vi ska göra
            det. När andra länder i vår del av världen på något sätt avviker
            från det som vi tycker är grundläggande ska vi kunna kritisera.
          </note>
          <note>
            Men jag tycker att det måste vara vi som gör det. Det ska inte
            vara en påtryckning som man gör inom ramen för EU, för jag hävdar
            att detta inte är EU:s uppgift. Jag tycker inte att det är EU:s
            uppgift att i det avseendet lägga sig i enskilda länders konstitution
            eller möjlighet att forma sin egen politik och sitt eget samhälle.
            EU ska vara ett samarbete, inte en överstatlig påtryckning.
          </note>
          <note>
            (Applåder)
          </note>
          <note type="speaker">
            Anf. 57 JOHAN PEHRSON (L) replik:
          </note>
          <note>
            Herr talman! Den europeiska gemenskapen och det europeiska organiserade
            samarbetet handlar om frihet, om fred, om demokrati, om vårt eget
            inflytande och om vårt framtida välstånd.
          </note>
          <note>
            När jag lyssnar på Jimmie Åkesson, herr talman, är det tydligt
            att han är nyfrälst när det gäller det europeiska samarbetet.
            Alltsedan Jimmie Åkesson klev in under Sverigedemokraternas fanor
            när han började sin politiska karriär har han motverkat detta
            samarbete, som han föraktfullt kallar för koloss där Sverige är
            en lydstat och där allt kraftigt ska minskas.
          </note>
          <note>
            Min fråga är i grunden: Är Jimmie Åkesson och Sverigedemokraterna
            för det europeiska samarbetet?
          </note>
          <note>
            Bakgrunden till den frågan är viktigare än någonsin. Vi ser en
            världsutveckling där den amerikanska administrationen rullar tillbaka
            sina starka liberala ambitioner. I detta vakuum som uppstår på
            världsscenen kommer andra krafter in. Vi ser hur Ryssland blir
            mer aggressivt med sina påverkansoperationer och sin militära
            upprustning. Vi ser hur kinesiska intressen köper upp företag
            och gör infrastrukturinvesteringar runt om i Europa. Det är hamnar
            i Grekland, och helst vill man väl köpa delar av Sverige också.
          </note>
          <note>
            Det där måste vi vara vaksamma på. Vi står starka tillsammans;
            ensamma faller vi.
          </note>
          <note>
            Min fråga är helt enkelt: Vilka förändringar vill Jimmie Åkesson
            vidta för att stärka kärnan i det europiska arbetet för freden,
            för jobben och för medborgarnas välstånd i Sverige men också i
            hela Europa?
          </note>
          <note type="speaker">
            Anf. 58 JIMMIE ÅKESSON (SD) replik:
          </note>
          <note>
            Herr talman! Som jag sa i mitt inledningsanförande är respekten
            för nationalstaternas autonomi och självbestämmande en förutsättning
            för detta starka Europa som långsiktigt kan hålla samman och samarbeta
            för att hantera gemensamma problem. Utvecklingen från detta mot
            mer av överstatlighet, mer centralisering och mer klåfingrighet
            är en fara för ett blomstrande, långsiktigt europeiskt samarbete.
          </note>
          <note>
            Jag är inte nyfrälst på något sätt. Jag har varit för ett europeiskt
            samarbete så länge jag kan minnas, därför att varje tänkande,
            intelligent människa förstår att vi behöver samarbeta med andra
            länder för att lösa problem som är gemensamma.
          </note>
          <note>
            Men bara för att man säger att man är för en viss typ av samarbete,
            herr talman, betyder det inte att man är för allt som EU gör i
            dag. EU gör myck ­ et som EU inte borde göra. EU borde fokusera
            mer på sådant som vi har pratat om tidigare, det vill säga gemensam
            gränsbevakning. Man borde samarbeta mer kring att stärka trygghet
            och säkerhet och när det gäller problem som inte kan kopplas till
            ett enskilt land, till exempel miljöproblem, problemen i Östersjön
            och klimat- och energifrågor.
          </note>
          <note>
            Sådant bör EU vara en arena för, men det betyder inte att allt
            som EU gör bör ligga på europeisk nivå.
          </note>
          <note>
            Där skiljer vi oss åt. Jag har ställt frågan till den förre ledaren
            för Johan Pehrsons parti vid ett antal tillfällen om det finns
            något område som Liberalerna inte är beredda att ge EU makt över.
            Jag har fortfarande inte fått svar på det.
          </note>
          <note>
            Där skiljer vi oss åt. Jag vill att EU ska ha mindre makt än
            man har i dag. Liberalerna vill att EU ska ha mer makt – gärna
            makt över precis allting. Det tycker jag är ett problem, därför
            att då har vi inte respekt för nationalstaternas autonomi och
            självbestämmande, vilket jag tror är en förutsättning för att
            det här ska fungera långsiktigt.
          </note>
          <note type="speaker">
            Anf. 59 JOHAN PEHRSON (L) replik:
          </note>
          <note>
            Herr talman! Jimmie Åkesson har alltså varit för EU-medlemskapet
            i hela sitt liv. Det är helt fantastiskt! Du har ju varit med
            i ett parti som har sagt nej till detta sedan jag började ha skoldebatter.
            Det var ganska länge sedan, som du kan se.
          </note>
          <note>
            Ni har sagt nej, nej, nej. Sverigedemokraterna har sagt att nej,
            detta ska vi inte ha, det är en koloss, vi blir en lydstat, det
            är europeisk chauvinism och vi ska värna det svenska. Men nu är
            du för ett medlemskap, helt plötsligt.
          </note>
          <note>
            Hela idén med det medlemskapet är att vi lösa problem gemensamt.
            Vi kan inte lösa brottsligheten ensamma. Vi kan inte ensamma lösa
            klimathotet och den katastrof som stirrar på oss. När det gäller
            vårt välstånd i Euro ­ pa och de europeiska värderingarna om öppenhet
            och respekt för varandra måste vi jobba ihop. Om vi inte håller
            ihop och fattar gemensamma beslut och går framåt kommer det ju
            in andra intressen som är ganska obehagliga, ofta ganska nationalistiska
            och ganska populistiska. Det vill inte vi liberaler se.
          </note>
          <note>
            (Applåder)
          </note>
          <note type="speaker">
            Anf. 60 TALMANNEN:
          </note>
          <note>
            Jag påminner stillsamt om att vi i kammaren brukar tala via talmannen
            och inte säga ”du” rakt över golvet.
          </note>
          <note type="speaker">
            Anf. 61 JIMMIE ÅKESSON (SD) replik:
          </note>
          <note>
            Herr talman! Det är detta som är Liberalernas och framför allt
            vänsterliberalernas syn på det här. Det går liksom inte att debattera
            de här frågorna med vänsterliberalerna, för de jämställer alltid
            samarbete i Europa med EU.
          </note>
          <note>
            Jag har inte sagt att jag har varit för EU-medlemskapet hela
            mitt liv, utan jag har sagt att jag har varit för ett europeiskt
            samarbete så länge jag kan minnas. Det har jag, naturligtvis,
            eftersom jag förstår att vi behöver samarbeta. Det betyder inte
            att jag tror att EU i grunden, som det är i dag, och framför allt
            vad det har utvecklats till, är rätt sätt att samarbeta på.
          </note>
          <note>
            Men det jag däremot har accepterat på senare år är att EU just
            nu är det som finns för samarbete. Jag kan då göra på två sätt.
            Antingen kan jag motarbeta samarbetet fullständigt och säga att
            vi inte vill ha det, att det är dåligt, eller så kan jag försöka
            vara konstruktiv och förändra samarbetet till något jag kan acceptera.
            Det är vad jag gör, tror på och tror är bra.
          </note>
          <note>
            (Applåder)
          </note>
          <note type="speaker">
            Anf. 62 Miljö- och klimatminister ISABELLA LÖVIN (MP) replik:
          </note>
          <note>
            Herr talman! Ett ständigt återkommande tema från Sverigedemokraterna
            är hur vi på bästa sätt ska se till Sveriges intressen, det vill
            säga att vi inte ska dela med oss av våra tillgångar om vi inte
            får något tillbaka.
          </note>
          <note>
            Men samtidigt har Sverigedemokraterna i klimatdebatten varit
            tydliga med att Sverige inte ska gå före och ta större ansvar
            för klimatet, utan i stället ska någon annan göra fler insatser
            någon annanstans. Sverigedemokraterna röstar konsekvent emot alla
            förslag som innebär ökade klimatsatsningar både i Sverige och
            i EU. Konsekvensen av detta är att EU stannar i ett energiimportberoende.
            Det sker i dag nettoimport av fossila bränslen till en nivå av
            55 procent. Främst kommer oljan och gasen från Ryssland.
          </note>
          <note>
            Herr talman! Jag undrar på vilka grunder Sverigedemokraterna
            vill be ­ hålla Sverige i ett oljeberoende, till exempel genom
            att rösta emot ambitiös klimatpolitik, att sänka bensinskatten
            i Sverige och att motarbeta förnybara bränslen och energikällor.
            Vad är det som får Jimmie Åkesson att priori ­ tera att fortsätta
            att vara beroende av och främja oljeintressen i Mellan ­ östern
            och i Ryssland, när vi kan göra oss självförsörjande på energi
            i Europa och i Sverige? Hur passar detta in i SD:s och andra så
            kalla de na ­ tionalistiska partiers intressen, det vill säga
            att 3 300 miljarder kronor varje år går till att betala fossila
            bränslen till länder i Mellanöstern och till Ryss ­ land? Bara
            till Ryssland går 1 000 miljarder kronor varje år. Jimmie Åkes
            ­ son pratar om medlemsavgiften, som är på 40 miljarder – det
            är mycket pengar – men ska vi inte göra oss oberoende av import
            från dessa stater?
          </note>
          <note>
            (Applåder)
          </note>
          <note type="speaker">
            Anf. 63 JIMMIE ÅKESSON (SD) replik:
          </note>
          <note>
            Herr talman! Jag tror att varje parti i den här församlingen
            arbetar för att minska oljeberoendet och på sikt göra oss oberoende
            av olja, i synner ­ het olja från skurkstaterna som Isabella Lövin
            lyfter fram. Men det är inte, herr talman, mitt parti som motverkar
            det arbetet, utan det är regeringen. Det är regeringen som slår
            sönder ett fullt fungerande klimatneutralt ener ­ gisystem, kraftproduktion,
            och gör oss beroende av mindre stabila kraft ­ slag som oundvikligen
            kommer att göra oss beroende av import av just gas och olja. Då
            övergår det mitt förstånd, herr talman, hur man kan stå här i
            kammaren och stoltsera med detta och sedan anklaga mig och andra
            för att göra det som man faktiskt gör själv.
          </note>
          <note>
            Jag tror, herr talman, att Sverige kan spela en viktig roll både
            i ett europeiskt och i ett globalt perspektiv när det handlar
            om att minska utsläppen. Men det är inte genom att primärt minska
            utsläpp i Sverige som vi räddar klimatet eller minskar utsläppen
            globalt.
          </note>
          <note>
            Jag har aldrig, herr talman, förstått nationalismen som finns
            hos Miljöpartiet och en del andra partier när det kommer till
            klimatpolitik. I alla andra sammanhang är man motståndare till
            nationalism, och man är motståndare till nationer över huvud taget.
            Men när det kommer till klimatpolitiken är det så viktigt var
            utsläppsminskningarna sker. Det är till och med så viktigt att
            man är beredd att omöjliggöra ett drägligt liv för människor som
            lever i stora delar av vårt land, därför att just i Sverige ska
            vi minska utsläppen.
          </note>
          <note>
            Jag har en fråga, herr talman, till Isabella Lövin. Är det mest
            effektivt att minska utsläppen från till exempel bilar i Norrlands
            inland eller att minska utsläppen i Kina?
          </note>
          <note type="speaker">
            Anf. 64 Miljö- och klimatminister ISABELLA LÖVIN (MP) replik:
          </note>
          <note>
            Herr talman! Jag konstaterar att Sverigedemokraterna är nationalistiska
            förutom när det handlar om att ta ansvar för framtiden och klimatet.
            Jag tycker att solidaritet är bra, men jag har ingen solidaritet
            med oljeintressen. De ekonomiska intressena från olja och fossila
            bränslen är astronomiska. Saudiarabien är världens största oljeexportör.
          </note>
          <note>
            Nyss hörde vi om det saudiskt ägda oljebolaget Saudi Aramco,
            som är på väg att börsintroduceras. De har under 2018 haft 356
            miljarder dollar i intäkter. Det är mer än något annat bolag på
            jorden. Det är från dessa oljejättar som vi måste köpa bensin.
          </note>
          <note>
            På vilket sätt, Jimmie Åkesson, gynnar det den vanliga svensken
            på landsbygden att sitta fast i dyrt, olönsamt och osäkert fossilberoende
            med olja och gas från Mellanöstern och Ryssland?
          </note>
          <note type="speaker">
            Anf. 65 JIMMIE ÅKESSON (SD) replik:
          </note>
          <note>
            Herr talman! Om Isabella Lövin vill ge sig in i Norrlands inland
            och försöka hitta olja där får hon gärna göra det. Jag vet inte
            om det skulle vara så mycket bättre.
          </note>
          <note>
            Apropå Isabella Lövins fråga; det gynnar ingen att vara beroende
            av dessa företag eller skurkstater, som Isabella Lövin pratar
            om. Men däremot missgynnar det människor i vårt land. Det handlar
            om vanliga människor av kött och blod som behöver ta sig till
            arbetet, som behöver hämta ungarna på dagis, köra till fotbollsträningen
            eller vad det nu kan vara. De drabbas – missgynnas – av att det
            blir dyrare att transportera sig, men de måste ändå transportera
            sig. Det är problemet.
          </note>
          <note>
            Jag kan svara på den fråga jag ställde till Isabella Lövin: Det
            är mer effektivt att minska utsläppen i Kina än att göra det från
            bilar i Norrlands inland. Klimatet är globalt. Klimatproblematiken
            är global. Den är inte kopplad lokalt, och den har lite med Norrlands
            inland att göra.
          </note>
          <note>
            (Applåder)
          </note>
          <note type="speaker">
            Anf. 66 TALMANNEN:
          </note>
          <note>
            Under kammarens sammanträde har Jimmie Åkesson, Sverigedemo ­
            kraterna, framställt ett yrkande om misstroendeförklaring mot
            justi ­ tie ‑ och migrationsminister Morgan Johansson, Socialdemokraterna.
            Enligt 13 kap. 4 § regeringsformen ska ett sådant yrkande väckas
            av minst en tiondel av riksdagens ledamöter för att tas upp till
            prövning. Det innebär alltså att minst 35 ledamöter ska stå bakom
            yrkandet.
          </note>
          <note>
            Av den skrift som Jimmie Åkesson har överlämnat framgår att reger
            ­ ingsformens krav är uppfyllt. Yrkandet bordläggs nu en första
            gång.
          </note>
          <note>
            Min uppfattning är att när riksdagens förtroende för ett statsråd
            ifrågasätts bör den frågan prövas så snart det kan ske. Det är
            en viktig princip att en sådan fråga inte står obesvarad under
            en längre tid än nödvändigt. Prövningen av yrkandet kommer därför
            att äga rum redan nu på fredag den 15 november kl. 9.00.
          </note>
          <note type="speaker">
            Anf. 67 ANNIE LÖÖF (C):
          </note>
          <note>
            Herr talman! För 25 år sedan valde vi att säga ja till ett svenskt
            EU-medlemskap. Jag är glad att vi tog det steget. EU och det svenska
            EU-medlemskapet är värt att försvara. EU har på många sätt gjort
            Sverige starkare, och Sverige har på många sätt gjort EU starkare.
            Men om gemen ­ skapen mellan EU:s länder om ytterligare 25 år
            fortfarande ska vara en kraft för förändring, förbättring och
            förhoppning måste vi rikta blicken framåt.
          </note>
          <note>
            Vi måste arbeta ännu hårdare för ett grönt, demokratiskt och
            frihetligt Europa. Miljö- och klimatutmaningarna tar ingen hänsyn
            till gränser. Det är bara ett modigare och grönare EU som kan
            ge oss förutsättningarna att nå både svenska och gemensamma globala
            miljömål. Det handlar om att stoppa spridningen av giftiga kemikalier
            och nedskräpningen av våra hav, att minska utsläppen och värna
            den biologiska mångfalden.
          </note>
          <note>
            Det är därför Centerpartiet har varit drivande i att skärpa EU:s
            gemensamma klimat- och miljöarbete. Vi drev på för att EU:s nya
            ordförande skulle utlova A European Green Deal. Det är något som
            ska läggas fram under hennes 100 första dagar, med en tydlig instruktion
            för hur EU ska kunna nå målet om en klimatneutral kontinent till
            2050.
          </note>
          <note>
            Det löftet måste nu också fyllas med konkret innehåll. Vi måste
            ta ännu hårdare tag mot plasten i våra hav och vattendrag. Vi
            måste skärpa förbudet mot engångsartiklar i plast och se till
            att ännu fler produkter omfattas av förbudet under kommande fem
            år. Vi måste se till att lagstifta för att stoppa både mikroplaster
            i hygienartiklar och andra skadliga ämnen i produkter som vi använder
            i vår vardag.
          </note>
          <note>
            Vi måste lägga i en ännu högre växel för att minska utsläppen,
            både genom högre ambitioner och genom skarpare verktyg. Där är
            EU:s gemensamma klimatlag ett viktigt steg som gör det tydligt
            vad som gäller – om medlemsländerna inte når de mål vi har satt
            upp ska det få kännbara konsekvenser.
          </note>
          <note>
            Vi måste bredda EU:s utsläppshandelssystem så att det även omfattar
            sjöfarten, och vi måste börja auktionera ut flygets utsläppsrätter
            i stället för att dela ut dem gratis. För oss är det en självklarhet
            att alla plan som startar eller landar inom EU ska ingå i systemet
            och vara med och betala, liksom att höja priset för utsläppsrätter
            inom EU genom att införa ett prisgolv.
          </note>
          <note>
            Men vi bygger inte ett grönare Europa med enbart förbud och hårdare
            regler – tvärtom. En förutsättning för ett grönare Europa är tillväxt,
            företag och innovationer. Därför måste vi investera i gröna innovationer
            och i de företag som förändrar och som vågar gå före med bland
            annat den nya generationens miljöteknik för minusutsläpp.
          </note>
          <note>
            Centerpartiets gröna röst har varit med och lagt grunden för
            den mest ambitiösa miljö- och klimatpolitiken hittills i Sverige.
            Vi har visat hur Sverige kan vara ett grönt föregångsland inom
            EU, och vi har suttit med vid förhandlingsborden i arbetet med
            att också göra EU till en grön förebild globalt. Vår röst för
            ett grönare Europa kommer aldrig att tystna.
          </note>
          <note>
            Fru talman! Vår röst hörs också klart och tydligt i kampen för
            ett fritt och demokratiskt Europa. Historien har lärt oss att
            den som tror på den liberala demokratins kraft och styrka också
            måste vara beredd att försvara den mot dem som vill något helt
            annat och som ser liberalismen och liberala värden som sin huvudfiende.
          </note>
          <note>
            EU är en manifestation av vad liberala demokratier kan uppnå
            tillsammans. Det är därför Vladimir Putin och Viktor Orbán bekämpar
            EU, och det är därför Centerpartiet så tydligt står upp för det
            europeiska samarbetet.
          </note>
          <note>
            I kampen mot dessa mörkerkrafter måste retoriken om öppenhet
            också kombineras med skarpa politiska förslag. Centerpartiet har
            föreslagit flera förändringar för att värna öppenheten och människors
            lika värde inom Europeiska unionen.
          </note>
          <note>
            När hbtq-personers rättigheter och frihet inskränks och när det
            fortfarande finns länder inom EU som inte erkänner samkönade äktenskap
            eller partnerskap blir konsekvensen att den fria rörligheten inte
            gäller alla. Det är oacceptabelt.
          </note>
          <note>
            Centerpartiet vill se en ny lagstiftning på EU-nivå som garanterar
            den fria rörligheten för alla. Lagen ska förhindra medlemsländer
            från att diskriminera hbtq-personer som är gifta eller har ingått
            partnerskap och som vill utnyttja den fria rörligheten. Maka eller
            make i samkönade äktenskap ska aldrig kunna nekas de socialförsäkringar
            och skatteförmåner som andra EU-medborgare har rätt till.
          </note>
          <note>
            Om man som medlemsland i EU inte klarar av att leva upp till
            dessa självklarheter – om man inskränker människors rörlighet
            och frihet, politiserar domstolar, tystar enskilda journalister
            och inskränker pressfriheten – måste det få konsekvenser. Vi kan
            inte längre se på när en hårdför högerpopulism försöker att kuva
            sina egna medborgare och i förlängningen hota hela det europeiska
            samarbetet.
          </note>
          <note>
            Centerpartiet vill sätta ett demokratilås på EU:s budget så att
            man ska kunna stoppa utbetalningarna av EU-stöd efter fastställda
            kriterier om rättsstatens principer.
          </note>
          <note>
            Ska EU på allvar kunna fortsätta att föra de liberala demokratiernas
            talan i världen måste unionen också stå stark ekonomiskt, fru
            talman. Att riva handelshinder, knyta människor närmare varandra
            och förstå företagens roll i bygget av ett välmående Europa är
            en central del av unionens historia. Det är också detta som måste
            vägleda oss framåt.
          </note>
          <note>
            I tider av oro hörs nu allt fler röster mot EU-samarbetet. Krafter
            i Europa lockar med löften om att slutenhet skulle stärka det
            egna landet. Men ensam är inte stark. Den som skriker högst har
            inte alltid rätt. Vi behöver inte mer av Boris Johnsons arga Hulken.
            Som han uttryckte det för ett tag sedan: Ju argare han blir, desto
            starkare blir han. Vi behöver snarare fler ansvarstagande, liberala
            och gröna krafter som kan ta Europa framåt.
          </note>
          <note>
            Tillsammans med den allt större skara av optimistiska, gröna
            och liberala systerpartier som vinner mark runt om på den europeiska
            kontinenten kommer Centerpartiet att slåss för att EU ska vara
            en frihetlig fyr för resten av världen och visa att vägen framåt
            är demokrati, marknadsekonomi och klimatansvar. Tillsammans kommer
            vi att fortsätta att gå framåt mot ett grönt, demokratiskt och
            frihetligt Europa.
          </note>
          <note>
            (Applåder)
          </note>
          <note type="speaker">
            Anf. 68 JONAS SJÖSTEDT (V) replik:
          </note>
          <note>
            Fru talman! För några veckor sedan publicerade New York Times
            ett helt häpnadsväckande reportage om EU:s jordbrukspolitik och
            om hur den utnyttjas och missbrukas, måste man nog säga, i flera
            länder. De pekar till exempel på att regeringen i Ungern delar
            ut stora landegendomar till dem som är politiskt lojala med Viktor
            Orbán medan andra bestraffas.
          </note>
          <note>
            De pekar också på markrofferi – det man kallar landgrabs – i
            Bulgarien och Slovakien, där små jordbrukare trängs ut med maffialiknande
            metoder och där det är stora konglomerat eller personer med politiska
            kontakter som får dessa mycket omfattande jordbruksstöd.
          </note>
          <note>
            I Tjeckien får premiärministern hundratals miljoner kronor i
            jordbruksstöd, och han är miljardär. Han har blivit rik inte minst
            på lite tvivelaktiga affärer i samband med privatiseringar och
            annat.
          </note>
          <note>
            Detta visar på ett systemfel i EU:s jordbrukspolitik. Det skulle
            inte vara så svårt att göra någonting åt det; man skulle kunna
            sätta ett tak för hur mycket varje person eller jordbruksföretag
            kan få i stöd från den gemensamma jordbruksbudgeten. EU-kommissionen
            har också tagit fram en sådan modell. Det skulle göra det väldigt
            svårt att agera på detta sätt och missbruka jordbruksstödet med
            politiska syften så som nu sker.
          </note>
          <note>
            Är Centerpartiet för att sätta ett sådant tak?
          </note>
          <note type="speaker">
            Anf. 69 ANNIE LÖÖF (C) replik:
          </note>
          <note>
            Fru talman! Jonas Sjöstedt tar upp ett väldigt viktigt område,
            nämligen hur vi hanterar våra gemensamma skattepengar och hur
            vi ska värna EU:s medel för att bli starka vad gäller konkurrenskraft
            och vad gäller till exempel de gröna näringarna.
          </note>
          <note>
            För Centerpartiets del vill vi i första hand se till att värna
            att svensk landsbygd och svenska bönder inte ska betala för brexit
            – det är en viktig del. När det gäller innehållet i EU:s jordbrukspolitik
            vill vi också att det ska vara mer av motprestation, det vill
            säga att man ska få betalt för det arbete man gör för klimatet,
            för miljön och för den biologiska mångfalden. Detta är någonting
            som är viktigt och som jag vet att svenska bönder också tycker
            är angeläget.
          </note>
          <note>
            Det är mycket riktigt så att till exempel Tjeckien och premiärminister
            Babiš har använt dessa pengar på ett felaktigt sätt. Kontrollen
            och sanktionerna måste förbättras. Man ska använda detta korrekt.
          </note>
          <note>
            Jag vet att vårt parti inom Europaparlamentet, Alde, nu utreder
            agerandet från Ano – som partiet heter – i detta. Det tycker jag
            är rimligt. De medel som finns ska användas korrekt.
          </note>
          <note>
            (Applåder)
          </note>
          <note type="speaker">
            Anf. 70 JONAS SJÖSTEDT (V) replik:
          </note>
          <note>
            Fru talman! Av EU:s jordbruksstöd går 80 procent till 20 procent
            av mottagarna. Det gynnar framför allt stora godsherrar och jordbruksföretag.
          </note>
          <note>
            Därför beklagar jag att Annie Lööf undvek att svara på frågan
            om att sätta ett tak för stöden. Detta skulle vara effektivt för
            att komma åt miss ­ bruket, till exempel från den mångmiljardär
            i Tjeckien som kammar hem så mycket EU-pengar. Men ibland är kanske
            inget svar också ett svar.
          </note>
          <note>
            Jag har därför en annan fråga.
          </note>
          <note>
            Jag håller med om mycket av det som sas från talarstolen av Annie
            Lööf om klimatfrågan. Men en väldigt enkel sak är ju att ta bort
            de EU-subventioner som går till verksamhet som faktiskt förstör
            klimatet, exempelvis till att bygga nya motorvägar eller till
            nötköttsproduktion. Så länge EU ger direkt ekonomiskt stöd till
            sådant som ökar utsläppen är det ju kontraproduktivt. Kanske kan
            Annie Lööf tänka sig att i alla fall göra detta?
          </note>
          <note type="speaker">
            Anf. 71 ANNIE LÖÖF (C) replik:
          </note>
          <note>
            Fru talman! Jonas Sjöstedt står här och ler och tycker att det
            är lite småroligt när han föreslår att svenska nötbönder inte
            fortsatt ska få stöd för att kunna bedriva en konkurrenskraftig
            livsmedelsproduktion. Det är häpnadsväckande!
          </note>
          <note>
            Vi måste kunna förena ett aktivt klimatansvar, i förlängningen
            en fossilfri livsmedelsproduktion, med att hålla våra landskap
            öppna, försvara den biologiska mångfalden och försvara de gröna
            näringarna i Sverige men också i andra länder. Här är Sverige
            ett föredöme.
          </note>
          <note>
            För Centerpartiets del är det viktigt att värna såväl stora som
            små jordbruk. Därför är vi inte intresserade av att sätta det
            här specifika taket. Men vi är intresserade av kriterier, kontroller
            och sanktioner om man inte följer kriterier. Vi tycker framför
            allt att det är viktigt att kunna se att utan de gröna näringar
            som finns i Sverige och i övriga EU når vi inte våra miljö ‑ och
            klimatmål, och de är viktiga att försvara.
          </note>
          <note>
            (Applåder)
          </note>
          <note type="speaker">
            Anf. 72 JONAS SJÖSTEDT (V):
          </note>
          <note>
            Fru talman! Europeiska unionen och dess medlemsländer står inför
            mycket stora utmaningar under de kommande åren. Vänsterpartiets
            upp ­ fattning är att Europeiska unionen inte fungerar på ett
            sätt som klarar av de utmaningarna. Europeiska unionen måste förändras.
          </note>
          <note>
            Vi ser en dramatiskt ökande ojämlikhet i många EU-länder. Det
            skapar social osäkerhet. I flera EU-länder ser vi en dramatisk
            befolkningsminskning. Det är till exempel helt häpnadsväckande
            prognoser för länder som Litauen och Bulgarien i framtiden. EU
            gör en hel del på klimatområdet, men det räcker inte. Man behöver
            göra betydligt mer. Vi ser en otrygghet på arbetsmarknaden, inte
            minst för människor som arbetar i andra EU-länder. Vi ser en EU-budget
            där pengarna går till stora godsherrar och jordbruksföretag i
            stället för att användas på bästa möjliga sätt.
          </note>
          <note>
            Europeiska unionen måste förändras, och den måste förändras ordentligt.
          </note>
          <note>
            Vänsterpartiet har en rad förslag på hur den här förändringen
            ska gå till. Vi menar att inriktningen på den ekonomiska politiken,
            som EU föreskriver, måste förändras. Vi såg i samband med finanskrisen
            hur EU i första hand räddade banker och bankers ägare, medan man
            lämnade både välfärden och vanligt folk som blev arbetslösa i
            sticket i en rad av krisländerna. Det håller inte att rädda banker
            men låta ungdomar gå arbetslösa.
          </note>
          <note>
            Det var klokt av Sverige att tacka nej till medlemskapet i valutaunio
            ­ nen. Vi bör stå fast vid det. Det ökar våra möjligheter att
            hålla sysselsätt ­ ningen uppe och värna välfärden. Då ska Sverige
            heller inte gå med i en bankunion som är direkt kopplad till den
            monetära unionen.
          </note>
          <note>
            Vi menar att EU bör göra mer för klimatet. Det är dags att ha
            planer för att fasa ut beroendet av fossila bränslen, till exempel
            att man inte längre får sälja bilar som går på fossila bränslen
            inom Europeiska unionen efter ett visst datum.
          </note>
          <note>
            Det togs lite i skymundan ett viktigt beslut häromdagen – eller
            beslutet togs nästan – om att Europeiska investeringsbanken äntligen
            ska sluta ge lån till fossilprojekt. EU måste i första hand sluta
            göra fel. Men det måste också innebära att EU:s budget ändras
            i så mening att inga subventioner går till det som faktiskt skapar
            klimatproblemen. I stället måste EU vara berett att hjälpa länder
            som exempelvis Polen, som står inför en mycket omfattande omställning
            när gamla energisystem måste monteras ned och nya växa fram. Om
            vi ska klara det här måste saker förändras.
          </note>
          <note>
            I grunden handlar det också om att i Europeiska unionens fördrag
            går den inre marknaden, företagens rätt att sälja, alltid först.
            Vi menar att i ett modernt europeiskt samarbete måste klimatet
            och de sociala rättigheterna gå först. Det är det moderna samarbetet.
            Det är inte minst tydligt när vi ser hur arbetsmarknaden fungerar
            i Europeiska unionen.
          </note>
          <note>
            Vänsterpartiet är för att man ska kunna arbeta i varandras länder.
            Vi vill underlätta för människor att studera och arbeta i andra
            europeiska länder. Men vi ser i dag hur människor som åker i väg
            och arbetar systematiskt utnyttjas på många håll.
          </note>
          <note>
            Det har varit en diskussion här om den sociala pelaren och en
            diskus ­ sion om minimilöner, och jag är glad över att alla partier
            verkar vara emot minimilöner. Jag tycker att det är bra att regeringen
            tar med sig det när man åker till Bryssel och förhandlar. Men
            det finns en brist på konse ­ kvensens, tycker jag, när man säger
            att vi ska bestämma saker i Sverige, för samma partier som angriper
            det här från höger brukar gå emot ett so ­ cialt protokoll.
          </note>
          <note>
            Ett socialt protokoll innebär just att i Sverige ska svenska
            kollektivavtal och lagar gälla alla som arbetar här, och det är
            viktigt att det står i EU:s grundlag, i fördraget. Annars kan
            det råda tveksamhet om hur man ska döma i mål i EU-domstolen,
            som i praktiken avgör det här. Jag välkomnar därför de borgerliga
            partierna att vara för ett socialt protokoll som slår fast att
            i Sverige gäller den svenska modellen och att svenska kollektivavtal
            och löner gäller alla som arbetar här. Vi ska inte ha långtradarchaufförer
            från andra EU-länder som arbetar för några tior i timmen, så som
            det faktiskt är i dag. Vi ska inte ha det missbruk av människor
            som sker på svenska åkrar och i restaurangkök därför att kontrollen
            är otillräcklig.
          </note>
          <note>
            Europeiska unionen och de europeiska länderna, gärna fler än
            de i Europeiska unionen, måste också finna gemensamma lösningar
            på flyk ­ tingfrågan. Svagheten i EU:s politik har varit att man
            har enats om gemensam repression men inte enats om gemensamt ansvar.
          </note>
          <note>
            Vi måste hitta en ordning där vi till exempel fördelar kvotflyktingar
            mellan länder i Europa och intar en ständig kapplöpning mot botten
            i att försöka sätta asylrätten ur spel. Det är vårt gemensamma
            ansvar att göra det. Och vi skulle gärna se att andra länder bjuds
            in, till exempel Norge, Schweiz eller andra länder, till att delta
            i ett sådant vidgat samarbete. Annars kommer vi att se mer av
            döden på Medelhavet, och det vill vi inte göra. Annars kommer
            vi att se mer av beroendet av auktoritära regimer som Turkiets.
          </note>
          <note>
            Europeiska unionen behöver också demokratiseras. Den har mycket
            makt. Den lagstiftar om stort och smått. Den påverkar nationella
            lagar, regioner och kommuner. Men det är ett gammaldags system
            som byggdes upp för många årtionden sedan.
          </note>
          <note>
            Det är så märkligt att de som har monopol på att föreslå ny lag,
            EU-kommissionen, inte får ta instruktioner av sina hemländer –
            det är jättekonstigt. Det är så märkligt att mycket makt över
            lagstiftningen fortfarande ligger i förhandlingar som i praktiken
            inte är öppna för väljarna att grans ­ ka. Den här riksdagen,
            vald av svenska folket, har inte någon reell rätt att föreslå
            nya lagar i Europeiska unionen, trots att lagarna gäller i det
            här landet.
          </note>
          <note>
            Europeiska unionens makt behöver avgränsas, planerna på att bygga
            en europeisk federation överges och unionen öppnas upp och demokratiseras.
            Ett sådant europeiskt samarbete, ett nära samarbete mellan demokratier,
            är bättre ägnat och rustat att möta de stora utmaningar som vår
            världsdel står inför.
          </note>
          <note>
            (Applåder)
          </note>
          <note>
            I detta anförande instämde Ali Esbati och Andreas Lennkvist Manriquez
            (båda V).
          </note>
          <note type="speaker">
            Anf. 73 Statsminister STEFAN LÖFVEN (S) replik:
          </note>
          <note>
            Fru talman! Jonas Sjöstedt talar ofta, gärna och bra om klimatet
            och om att vi behöver göra mer för att stoppa klimatförändringarna
            som leder till torka, skogsbränder och översvämningar. Han talar
            också gärna om sjysta villkor och trygghet på jobbet. Det är viktiga
            frågor som Jonas Sjöstedt adresserar.
          </note>
          <note>
            Vi behöver göra mer tillsammans i Europa för klimatet. En gemensam
            klimatlag, gemensamma mål om att minska utsläppen och en gemensam
            lagstiftning för att minska energianvändningen vore också bra.
          </note>
          <note>
            Vi behöver också ha starka regelverk för att ge löntagarna som
            arbetar på olika platser runt om i Europa sjysta arbetsvillkor
            och säker arbetsmiljö. Det är bra att levnadsvillkoren förbättras
            i alla länder. Det tjänar också Sverige på.
          </note>
          <note>
            Vi kan göra mycket i Sverige men inte allt. Ofta behöver beslut
            fattas just gemensamt inom ramen för Europeiska unionen. Jonas
            Sjöstedt har också här i talarstolen talat om mycket som behöver
            göras i EU. Ändå vill Vänsterpartiet, som vad jag vet ensamt parti
            i Sveriges riksdag, lämna Europeiska unionen. Detta får jag inte
            att gå ihop. Det är inte att ta ansvar för klimatet och inte att
            ta ansvar för löntagarnas villkor. Hur ser Jonas Sjöstedt på det?
          </note>
          <note type="speaker">
            Anf. 74 JONAS SJÖSTEDT (V) replik:
          </note>
          <note>
            Fru talman! Tack, statsministern, för frågan!
          </note>
          <note>
            Ända sedan Sverige blev medlem i EU, 1995, har Vänsterpartiet
            arbetat mycket aktivt i inte minst EU-parlamentet för att få besluten
            åt det håll som vi vill. Vi har satt avtryck när det gäller jämställdhet,
            miljöfrågor och arbetsrätt.
          </note>
          <note>
            Jag har själv suttit i EU-parlamentet i elva år. Jag har suttit
            i ett antal lagstiftningsförhandlingar för att få bästa möjliga
            miljölagstiftning i EU. Det är så vi arbetar.
          </note>
          <note>
            Men vi har inte varit okritiska. Vi har hela tiden sagt att det
            finns bättre former för europeiskt samarbete än dagens europeiska
            union. När miljörörelsen granskade de svenska och europeiska partierna
            före årets EU-parlamentsval var vänstergruppen bäst och drev på
            mest för att lösa miljöproblemen. Vi röstar dessutom konsekvent
            för löntagarnas rättigheter och för en större öppenhet och för
            mänskliga rättigheter i Europeiska unionen. Det går utmärkt att
            förena detta med att vara kritisk till mycket i Europeiska unionen.
            Det kan till och med vara en fördel att vara det.
          </note>
          <note>
            Vi sa också tydligt inför valet till EU-parlamentet att vi inte
            ställde upp i valet för att lämna EU utan för att påverka EU så
            gott vi kan, väl medvetna om de svårigheter som finns.
          </note>
          <note>
            Det pågår nu en debatt i vårt parti inför vår partikongress i
            maj, och vi kommer att skriva ett nytt partiprogram där det kommer
            nya formuleringar om Europeiska unionen. Jag önskar att jag hade
            en kristallkula och kunde berätta hur de kommer att se ut, men
            det har jag tyvärr inte. Vänsterpartiets partikongresser är ofta
            lite mer livliga än Socialdemokraternas när det gäller att ta
            olika beslut, så det kan bli på olika sätt.
          </note>
          <note>
            Jag vill fråga statsminister Stefan Löfven: Var det inte klokt
            att vi röstade nej till euron? Vi var ju på olika sidor i den
            folkomröstningen. Var det inte vi som hade rätt?
          </note>
          <note>
            (Applåder)
          </note>
          <note type="speaker">
            Anf. 75 Statsminister STEFAN LÖFVEN (S) replik:
          </note>
          <note>
            Fru talman! Det är bra att vi båda vill se en mer ambitiös klimatpolitik
            och bättre villkor för löntagare. Men låt oss komma ihåg att det
            inte är EU som är fienden, att det inte är EU som är ett hot mot
            klimatet och att det inte är EU som hotar arbetsmiljön och villkoren.
            Det är tvärtom så att det är inom ramen för EU-samarbetet vi kan
            göra mer. Hotet mot klimatet utgörs av dem som är förnekare, och
            hotet mot arbetarna utgörs av dem som sätter löntagare mot löntagare.
            Jag tar gärna den gemensamma kampen med Sjöstedt om detta.
          </note>
          <note>
            Avgörande är dock att Vänsterpartiet vill att Sverige ska lämna
            EU. Det är det ni står för. Det innebär att med Vänsterpartiets
            politik hade Sverige inte varit medlem i EU och inte kunnat göra
            detta för klimatet och löntagarna. Man kan vara kritisk, ja, men
            att ta ställning emot och vilja gå ur EU är en helt annan sak,
            Jonas Sjöstedt.
          </note>
          <note type="speaker">
            Anf. 76 JONAS SJÖSTEDT (V) replik:
          </note>
          <note>
            Fru talman! Jag delar inte statsministerns syn att EU inte är
            ett problem. Lavaldomen och Vikingdomen var direkta ingrepp i
            den svenska arbetsmarknaden och i den svenska modellen och hotade
            löntagarnas möjlighet att ta strid för att ha samma kollektivavtal.
            Att säga att EU inte har varit ett problem är direkt felaktigt.
            När EU öser subventioner över industrier och branscher som ökar
            klimatutsläppen är det givetvis ett problem.
          </note>
          <note>
            Är det bara den som älskar unionen och håller hyllningstal som
            kan göra nytta? Uppenbarligen inte. Fråga miljörörelsen och fråga
            dem som granskar EU-parlamentarikerna vilka som är flitigast,
            vilka som röstar för de bästa lagarna och vilka som driver på
            för den bästa miljöpolitiken. Då hamnar man inte i den socialdemokratiska
            gruppen; då hamnar man hos oss.
          </note>
          <note>
            (Applåder)
          </note>
          <note type="speaker">
            Anf. 77 ULF KRISTERSSON (M) replik:
          </note>
          <note>
            Fru talman! Kanada, Bolivia, Ukraina, Zimbabwe, Japan – det spelar
            nästan ingen roll vilket land det är, för Vänsterpartiet röstar
            alltid pålitligt emot frihandelsavtal så fort de föreslås.
          </note>
          <note>
            Det är lite märkligt, för frihandel är det avgjort bästa sättet
            att lyfta länder ut fattigdom. Det var så Sverige blev ett rikt
            land. Att handel skapar möjligheter för välstånd och utveckling
            vet i princip alla nu för tiden.
          </note>
          <note>
            Handeln är fortfarande helt avgörande för svenskt välstånd. De
            stora svenska exportföretagen skulle ha haft det otroligt svårt
            utan frihandel. Men ni röstar nej till mer handel med Japan och
            Kanada.
          </note>
          <note>
            Vänsterpartiet talar ofta om solidaritet. Trots det kan Vänsterpartiet
            inte rösta ja ens till handel med fattigare länder. Det har gällt
            avtal med länder som Botswana, Ghana, Moçambique och Ecuador för
            att ge dem en chans att integreras med den europeiska ekonomin
            – med krav på hållbar handel.
          </note>
          <note>
            Vänsterpartiet röstar nej till frihandel, nej till att hjälpa
            världens fattigaste länder och nej till att bygga Sveriges välstånd
            starkare. Min uppriktigt nyfikna fråga är: Vad är det som är så
            dåligt med frihandel, Jonas Sjöstedt?
          </note>
          <note type="speaker">
            Anf. 78 JONAS SJÖSTEDT (V) replik:
          </note>
          <note>
            Fru talman! Ulf Kristerssons fråga bär en självmotsägelse i sig.
            När Sverige blev medlem i EU höjdes tullkvoten. Vi fick alltså
            sammantaget mindre frihandel i och med EU-medlemskapet på grund
            av unionens handelspolitik. Det var faktiskt ett av Vänsterpartiets
            argument i folkomröstningen.
          </note>
          <note>
            Varför är vi emot handelsavtalet med Kanada? Jo, av samma skäl
            som vi har kritiserat många andra avtal: Det innehåller en klausul
            om investeringsskydd. Det kan låta oförargligt, men det handlar
            i praktiken om att privata företag ska kunna stämma stater om
            staterna tar demokratiska be ­ slut som anses minska företagens
            vinst. Detta avgörs ofta i helt slutna specialdomstolar utan demokratiskt
            inflytande.
          </note>
          <note>
            Vi har sett vad detta har inneburit. Man har stämt delstater
            som förbjuder frackning för att de vill skydda sin egen miljö,
            och man har använt liknande klausuler mot länder som har försökt
            att få ett bättre sjukförsäkringssystem från privata bolag.
          </note>
          <note>
            Man skulle kunna tänka sig att till exempel amerikanska företag
            stämmer Sverige för att det minskar deras vinst om vi tar bort
            vinstjakten i välfärden eller om vi inför en mineralavgift för
            att gruvbygder ska få bättre infrastruktur.
          </note>
          <note>
            Vänsterpartiet menar att Sverige och alla andra stater har rätt
            att lagstifta för miljö och folkhälsa utan att det ska kunna överprövas
            av privata företag på det sätt som faktiskt är möjligt i till
            exempel CETA-avtalet.
          </note>
          <note>
            De delar som handlar om att ta bort tullar och sådant är helt
            oproblematiska för mig. Det är nästan alltid bra att ta bort tariffer,
            som ju är en ganska liten del av de handelshinder som finns i
            dag. Jag tror dock inte på en global ordning som konsekvent sätter
            storföretagens makt över demokratiska beslut.
          </note>
          <note>
            (Applåder)
          </note>
          <note type="speaker">
            Anf. 79 ULF KRISTERSSON (M) replik:
          </note>
          <note>
            Fru talman! Jag tror inte att argumenten mot Kanadaavtalet håller
            heller. Det är intressant att Sjöstedt nämner just Kanada när
            han såvitt jag vet är systematiskt emot alla frihandelsavtal.
            Handlar det inte i grund och botten om att Vänsterpartiet är emot
            frihandel som idé oavsett om den skulle gynna mogna ekonomier
            som Sverige och vår relation med Kanada och Japan eller om den
            skulle gynna fattiga länder som vill ta sig in i den moderna ekonomin?
          </note>
          <note>
            Är Vänsterpartiet för eller emot frihandel?
          </note>
          <note type="speaker">
            Anf. 80 JONAS SJÖSTEDT (V) replik:
          </note>
          <note>
            Fru talman! Vänsterpartiet är som regel för att ta bort tullar
            och bestämmelser som hindrar handeln mellan länder. Men handeln
            är inte så fri som den är i Moderaternas drömvärld. Villkoren
            dikteras alltför ofta av de rika, mäktiga länderna och deras stora
            företag som håller i trådarna bakom.
          </note>
          <note>
            Vi brukar också tala om rättvis handel, det vill säga att länder
            med en mindre utvecklad ekonomi ska ha möjlighet att växa ekonomiskt.
            Det är på grund av detta, investeringsskyddet och de delar av
            immaterialrätten som kan komplicera saker som till exempel miljörörelser
            och sociala rörelser ofta vill ha handelsavtal som ser ut på ett
            annat sätt.
          </note>
          <note>
            Frihandel, ja, men vi vill också ha rättvis handel.
          </note>
          <note>
            (Applåder)
          </note>
          <note type="speaker">
            Anf. 81 ANNIE LÖÖF (C) replik:
          </note>
          <note>
            Fru talman! De senaste åren har vi sett allt fler och allt allvarligare
            hot och försök att på olika sätt attackera demokratin runt om
            i Europa och världen. Senast i går kunde vi till exempel läsa
            om attacker mot Labour i Storbritannien.
          </note>
          <note>
            Stater och andra aktörer har genom påverkanskampanjer påverkat
            eller försökt påverka fria staters demokratiska val och gjort
            olagliga annekteringar eller storskaliga cyberattacker.
          </note>
          <note>
            Säkerhetsläget i vårt närområde och i och omkring Europa är uppskruvat.
            Hoten behöver dock inte se ut som de gjorde förr, och de behöver
            inte heller synas alls. Hybridhot och cyberattacker är verklighet
            och dessvärre i många fall vardag för såväl länder som företag,
            organisationer och privatpersoner. Inte heller Sverige är förskonat
            från detta.
          </note>
          <note>
            För att motverka detta och stärka vår gemensamma säkerhet har
            EU bland annat ett samarbete med Nato om hybridhot. Det handlar
            exempelvis om att ett gemensamt hybridcenter har inrättats i Helsingfors.
            När försvarsministern informerade EU-nämnden om detta motsatte
            sig Vänsterpartiet tillsammans med Sverigedemokraterna ett sådant
            samarbete.
          </note>
          <note>
            Varför är Vänsterpartiet motståndare till ett samarbete mellan
            europeiska länder och Nato i syfte att avvärja hot mot grundstenarna
            i vår demokrati, såsom fria och hemliga val, det fria ordet och
            en fri och öppen press?
          </note>
          <note>
            (Applåder)
          </note>
          <note type="speaker">
            Anf. 82 JONAS SJÖSTEDT (V) replik:
          </note>
          <note>
            Fru talman! Jag håller med om mycket i Annie Lööfs beskrivning
            av de nya typer av hot vi ser mot till exempel fria val när propaganda
            sprids. En särskilt aktiv aktör är Ryssland, där det har kunnat
            beläggas hur de går in och sprider lögner och kampanjar för att
            påverka olika politiska processer, till exempel brexit. Man är
            naiv om man inte tror att detta sker också i Sverige och kommer
            att ske här i framtiden.
          </note>
          <note>
            Varför tycker vi då att vi inte ska vara med i olika Natoorgan?
            Jo, därför att vi inte tycker att vi ska vara en del av Nato.
            Vi vill samarbeta med andra länder men inte stegvis gå in i Natostruktur
            efter Natostruktur. Jag förstår varför Natoanhängare vill vara
            med i allt som Nato har – allt från parlamentariska församlingar
            till olika organ – men det går bra att samarbeta om saker utan
            att formellt vara en del av Nato. Jag tror att det till och med
            är Natoanhängarnas strategi i Sverige att vi steg för steg ska
            öva och vara med i Natostrukturer, och sedan kommer man en vacker
            dag och säger: Nu är vi ju redan med. Nu är det ju bara att vara
            med i hela Nato också.
          </note>
          <note>
            Vänsterpartiet köper inte detta. Vi samarbetar gärna för att
            bekämpa till exempel cyberhot och propaganda, men vi vill inte
            gå in i Natostruktur efter Natostruktur. Vi tycker att den militära
            alliansfriheten är bra därför att den gynnar fred och säkerhet,
            och detta ger oss möjligheter att ha en självständig, egen utrikespolitik.
          </note>
          <note>
            Natofrågan är komplicerad på många sätt. Det största Natolandet
            militärt sett är Turkiet. Är det givet att vi ska ingå i samma
            strukturer som Turkiet, som faktiskt delvis ägnar sig åt precis
            sådana saker som Annie Lööf talar om? Det är inte givet att vi
            alltid har samma intressen.
          </note>
          <note type="speaker">
            Anf. 83 ANNIE LÖÖF (C) replik:
          </note>
          <note>
            Fru talman! Jag är fullt medveten om Jonas Sjöstedts motstånd
            mot Nato, men nu handlade ju inte min fråga om ett svenskt Natomedlemskap.
            Den handlade heller inte om ökad överstatlighet i försvars- och
            säkerhets ­ frågor. Min fråga handlade om ett mellanstatligt samarbete
            för att bättre kunna möta hot mot vår egen säkerhet och mot vår
            gemensamma europ e is ­ ka säkerhet. Det handlar framför allt
            om att utbyta kunskap och infor ­ ma ­ tion och om att rusta länder
            som Sverige för att bättre kunna upptäcka men också motverka hybridhot,
            som vi har sett effekterna av på alltför många håll i vår närhet.
          </note>
          <note>
            Varför låter Vänsterpartiet sitt Natomotstånd förblinda dem i
            en fråga som rör EU:s länders förmåga och beredskap att tillsammans
            möta hot mot vår säkerhet och demokrati? Det är ett samarbete
            mellan europeiska länder och exempelvis Nato.
          </note>
          <note>
            Jag frågar igen: Varför är Vänsterpartiet motståndare till ett
            samarbete i syfte att avvärja hot mot grundstenarna i vår demokrati?
          </note>
          <note>
            (Applåder)
          </note>
          <note type="speaker">
            Anf. 84 JONAS SJÖSTEDT (V) replik:
          </note>
          <note>
            Fru talman! Mitt svar är detsamma som tidigare: Vi samarbetar
            gärna och mycket, men vi vill inte ingå i formella Natostrukturer.
          </note>
          <note>
            När det gäller både EU och Nato tycker jag att man ska fundera
            på vad som sker i dag i många Natoländer. Vi hade en sådan diskussion
            om Öster ­ rike och om att information från den österrikiska regeringens
            högerextre ­ ma parti gick till Ryssland, till exempel. Nu är
            Österrike ett EU-land och inte ett Natoland, men vi har en liknande
            situation när det gäller till exem ­ pel Ungern.
          </note>
          <note>
            Är det självklart att vi vill dela allt som har med rikets säkerhet
            att göra med den typen av länder? Jag tror att vi ska vara försiktiga.
          </note>
          <note>
            (Applåder)
          </note>
          <note type="speaker">
            Anf. 85 JOHAN PEHRSON (L) replik:
          </note>
          <note>
            Fru talman! Vänsterpartiet pratade en hel del om slöseri och
            om Europeiska unionens långtidsbudget tidigare i dag. V och Kristdemokraterna
            kanske kan ta med sig Sverigedemokraterna i denna nya axelmakt
            av nej ­ sägare och vetoälskare. Man kan säga att man här nästan
            ser en födelse av en vänsterkonservativ allians i denna kammare
            i dag. Det är partier som finner att vi inte ska ha några högre
            ambitioner på området när det gäller europeiskt samarbete och
            fördjupning.
          </note>
          <note>
            Man ska komma ihåg att budgeten är komplicerad i ett läge när
            Storbritannien tyvärr är på väg att lämna unionen. Det innebär
            ett stort bortfall, för Storbritannien är också en stark nettobidragsgivare
            när det gäller att få verksamheten för fred och säkerhet att utvecklas
            i Europa.
          </note>
          <note>
            Vi har precis som Vänsterpartiet synpunkter kring att kanske
            gå lite mer långsamt fram med att reformera jordbrukspolitiken
            eller, för den delen, att vi behöver se över sammanhållningspolitiken.
            Men allt detta har ändå grunden att man ska försöka förändra Europa
            långsamt och få medborgarna med sig. Om vi samtidigt ska göra
            investeringar i klimatet när det gäller forskning, direkt omställning,
            ökat gränsskydd eller bara generell forskning, för att se till
            att Europa är med i det race mot digitalisering och AI som nu
            sker och inte hamnar i skuggan av Kina och USA, måste vi satsa
            mer.
          </note>
          <note>
            Men om man redan nu säger att vi inte ska bidra till detta därför
            att det är svårt att reformera de andra områdena undrar jag: Har
            inte Vänsterpartiet några ambitioner när det gäller klimatet,
            gränsskyddet eller förbättrad forskning i Europa?
          </note>
          <note type="speaker">
            Anf. 86 JONAS SJÖSTEDT (V) replik:
          </note>
          <note>
            Fru talman! På svenska förskolor drar man in frukten. På svenska
            äldreboenden går man ned i personaltäthet så att nattskiftet får
            springa och inte hinner ta rast. Nästan alla kommuner i Sverige
            skär ned på skolan.
          </note>
          <note>
            Hur ser det ut i EU? Jo, EU:s höjdare har tänkt åka mer privatjet
            och ökar budgeten för detta med 50 procent. Det har de redan fattat
            beslut om. I EU öser man miljarder över miljardärer och oligarker
            som är stora gods ­ ägare och som ibland har blivit detta på tvivelaktigt
            sätt. I EU har man ett parlament som forslas fram och tillbaka
            mellan Bryssel och Strasbourg varje månad till enorma kostnader.
          </note>
          <note>
            Ja, jag väljer frukten på förskolan framför att flytta parlament.
            Ja, jag väljer bättre bemanning på äldreboendet framför att ösa
            svenska skattepengar över tjeckiska oligarker. Jag tycker att
            det är en bra vänsterpolitik.
          </note>
          <note>
            (Applåder)
          </note>
          <note type="speaker">
            Anf. 87 JOHAN PEHRSON (L) replik:
          </note>
          <note>
            Fru talman! Jag välkomnar Sverigedemokraterna, Kristdemokraterna
            och Vänsterpartiet. Jag lyckönskar dem i arbetet med att försöka
            minska möjligheterna för Europa att utvecklas och ta fortsatta
            steg.
          </note>
          <note>
            Den klimatomställning som vi nu håller på med inom Europeiska
            unio ­ nen innebär ganska tuffa åtgärder på många håll. Vi hörde
            tidigare att det inte finns några oljefält i Norrlands inland.
            Detta kan vi vara överens om, men det finns 18 ganska utsatta
            kolgruveregioner runt om i Europa. Om vi ska se till att de kan
            ställas om och bli en del av en grön europeisk framtid krävs resurser,
            både till sammanhållning och till investeringar i vad dessa människor
            ska göra i stället. De är också arbetare, Jonas Sjöstedt.
          </note>
          <note>
            Det märks tyvärr tydligt, fru talman, att Vänsterpartiet inte
            vill delta i Europeiska unionen. Man vill isolera sig, men detta
            har aldrig gått bra i världen tidigare.
          </note>
          <note type="speaker">
            Anf. 88 JONAS SJÖSTEDT (V) replik:
          </note>
          <note>
            Fru talman! Under den tid jag satt i EU-parlamentet gjorde jag
            några år i budgetkontrollutskottet. Det var intressant, och det
            var skrämmande. Det är faktiskt så att under alla år jag var där
            beviljades inte centrala EU-organ ansvarsfrihet därför att de
            inte hade koll på pengarna. De kunde inte svara på vart pengarna
            gått. Och så har det varit år efter år. Om det händer i frimärksklubben
            i Lindesberg att ansvarsfrihet inte beviljas får kassören gå,
            men i EU kan det bara fortsätta.
          </note>
          <note>
            Jag tror på en stark välfärd. Jag tror på att ha ordning och
            reda i finanserna. Jag tror på att veta vad man gör med skattebetalarnas
            pengar. EU har inte den kollen. Jag är inte beredd att hälla svenska
            skattemiljarder i ett svart hål där vi faktiskt inte alltid vet
            vad pengarna går till. Jag tycker att Liberalerna bör vara lite
            mer rädda om statsfinanserna och skattebetalarnas pengar.
          </note>
          <note>
            (Applåder)
          </note>
          <note type="speaker">
            Anf. 89 EBBA BUSCH THOR (KD):
          </note>
          <note>
            Fru talman! Nästan ett halvår har passerat sedan EU-valet. Vi
            kristdemokrater sökte väljarnas mandat för att arbeta för ett
            EU som har rätt fokus, ett EU som fokuserar på att lösa gemensamma
            problem men som också accepterar att länderna i unionen är olika
            varandra. Vi kallade det för lagom: mer av det som EU verkligen
            ska göra, mindre av det som medlemsstaterna gör bäst själva, inte
            för mycket EU, inte för lite EU, utan lagom.
          </note>
          <note>
            När Stefan Löfven talade inför Europaparlamentet i våras, före
            EU-valet, mötte han samma budskap från Lettlands EU-kommissionär
            Valdis Dombrovskis. Dombrovskis uttryckte det på följande sätt:
          </note>
          <note>
            Det finns ett svenskt koncept som jag tycker borde vara centralt
            för EU:s framtid. För många svenskar är lagom en livsstil och
            ett tankesätt. Det är en svensk filosofi kring måttfullhet och
            balans – om att undvika både överflöd och extremer.
          </note>
          <note>
            Ett EU som är lagom måste också inse att när britterna lämnar
            EU blir unionen mindre. Då måste också kostymen krympa, annars
            kommer kostymen snart att sitta väldigt dåligt. I värsta fall
            riskerar EU att tappa byxorna helt.
          </note>
          <note>
            Den svenska EU-avgiften är nu uppe i 42 miljarder. Den har ökat
            kraftigt över tid, och starka krafter vill att den ska öka ytterligare.
            Det sker samtidigt som vårdköerna växer och många svenska kommuner
            brottas med skenande underskott i välfärden.
          </note>
          <note>
            Därför är jag glad över att Jonas Sjö ­ stedt och jag har hittat
            en samsyn kring principerna för den svenska EU-avgiften. Vårt
            besked är att den svenska EU-avgiften inte ska öka snabbare än
            bni och att EU därmed mås ­ te prioritera och omfördela i stället
            för att ständigt expandera.
          </note>
          <note>
            Fru talman! Migrationsfrågan kommer fortsatt att dominera svensk
            politik och europeisk debatt under överskådlig tid, och detta
            på goda grunder eftersom vi befinner oss i ett nytt läge som kräver
            både självrannsakan och nya lösningar. I stort sett varje gång
            som vi debatterar migrationsfrågan hänvisar statsministern till
            lösningar på EU-nivån. Visst är det sant att EU spelar en viktig
            roll. Men ett gemensamt ansvar för migrationsfrågorna innebär
            också en harmonisering av lagstiftning. Och här har Sverige inte
            gjort sin egen hemläxa.
          </note>
          <note>
            Det är just därför som Kristdemokraternas ingångsvärden i den
            parla ­ mentariska migrationskommittén är att Sverige nu måste
            närma sig våra nordiska grannländers nivå när det gäller mottagande,
            för i Bryssel består dödläget. Kommissionens stora asylpaket är
            fortfarande strandat i minis ­ terrådet. Låsningarna är många
            och hårda, och inte minst Östeuropa fort ­ sätter att blockera
            viktiga processer. Men EU kan inte låta sig förlamas.
          </note>
          <note>
            Europa och Sverige ska ta ansvar för människor som flyr undan
            förtryck och förföljelse. Om detta ska det inte råda någon tvekan.
            Men EU måste också säkra sina yttre gränser, krossa människosmugglarnas
            nätverk och få på plats så mycket gemensam politik för mottagande,
            omfördelning och vidarebosättning som möjligt.
          </note>
          <note>
            Vårt besked är detta: Gå vidare med de gemensamma åtgärder som
            är möjliga att nå enighet om redan i dag! Vänta inte på helheten!
          </note>
          <note>
            Fru talman! För att få ett godkännande av Europaparlamentet tvingades
            den tillträdande ordföranden för EU-kommissionen till eftergifter.
            Den socialdemokratiska gruppen i Europaparlamentet ställde långtgående
            krav för att ge henne sitt stöd. Därför har vi nu en tillträdande
            EU-kommission som väntas lägga fram radikala välfärdspolitiska
            förslag i frågor som bättre hanteras av länderna själva.
          </note>
          <note>
            För det första handlar det om en europeisk a-kassa, där ländernas
            arbetslöshetsförsäkringar ska klistras ihop med varandra. Risken
            är uppen ­ bar att detta blir ett nytt inomeuropeiskt bidragssystem
            från välskötta ekonomier till vanskötta.
          </note>
          <note>
            För det andra har EU-kommissionen nu återigen, som en följd av
            krav från Europaparlamentets socialdemokratiska partigrupp, lovat
            att presentera förslag om europeisk minimilön. Detta är ytterst
            allvarligt, och det kan bli ett grundskott mot den svenska partsmodellen.
            Eller, som representanter för arbetsmarknadens parter uttryckte
            saken på DN Debatt i går:
          </note>
          <note>
            ”Alla rättsliga initiativ på det lönepolitiska området riskerar,
            oavsett utformning, att allvarligt störa självreglerande kollektivavtalssystem.”
          </note>
          <note>
            Men det är inte bara LO och Svenskt Näringsliv som kritiserar
            förslaget om europeisk minimilön. När man frågar den svenska regeringen
            får man svaret att den delar vår oro och parternas oro. Men vad
            Stefan Löfven glömmer att berätta är att det var Stefan Löfven
            själv som satte bollen i rullning. I varje skrivelse från EU-kommissionen
            eller från Europaparlamentet som adresserar dessa förslag motiveras
            de med den sociala pelaren eller med Löfvens EU-toppmöte i Göteborg.
          </note>
          <note>
            Socialdemokraterna är skyldiga Sveriges folk, företag och fackföreningar
            en förklaring. Ska våra löner och arbetsvillkor beslutas här av
            oss eller i Bryssel av 28 länder?
          </note>
          <note>
            Fru talman! EU spelar en viktigare roll än på länge, och det
            saknas sannerligen inte problem att hantera. Det handlar om vad
            klimatfrågan kräver av oss, vad den nya tidens folkvandringar
            ställer för krav, hur vi tacklar det nya säkerhetspolitiska läget,
            hur vi möter den stenhårda ekonomiska konkurrensen från länder
            som Kina, USA och Indien. Allt detta är frågor som EU borde fokusera
            på.
          </note>
          <note>
            Att vi nu i stället måste ägna kraft och energi åt att freda
            svensk arbetsmarknad från överstatliga maktambitioner är tyvärr
            ett faktum. Det är ett tydligt exempel på ett EU som ägnar för
            lite kraft åt att lösa det som ingen stat kan lösa själv och för
            mycket kraft åt att lösa det som alla stater kan lösa bättre själva.
            Det är därför, fru talman, som vi fortsätter att säga: Make EU
            lagom again!
          </note>
          <note>
            (Applåder)
          </note>
          <note type="speaker">
            Anf. 90 Statsminister STEFAN LÖFVEN (S) replik:
          </note>
          <note>
            Fru talman! Jag ska ställa ungefär samma fråga till Ebba Busch
            Thor som jag ställde till Ulf Kristersson, eftersom den nu har
            ett stort intresse i svensk politik. Nu har vi det högerkonservativa
            blocket i svensk politik med moderater, kristdemokrater och sverigedemokrater.
          </note>
          <note>
            Vi vet mycket väl vad Sverigedemokraterna har uttalat vad gäller
            just Ryssland. Det var en sverigedemokratisk företrädare som ville
            att Putin skulle komma till Sverige för att avsätta regeringschefen.
            Det är lite svårt att hålla intressena isär. Sverigedemokraterna
            tycker inte att EU ska grans ­ ka Ungern och Polen. När fria domstolar,
            oberoende universitet och oberoende medier nu hotas med lagstiftning
            tycker Sverigedemokraterna inte att EU ska granska det.
          </note>
          <note>
            Jag vill veta hur Kristdemokraterna ser på detta samarbete, givet
            det som Sverigedemokraterna faktiskt står för och ger väldigt
            tydligt uttryck för. Ser Kristdemokraterna i EU-sammanhang några
            problem med det samarbete som vi behöver utveckla? Och vilken
            linje skulle dessa tre partier hålla i ett EU-samarbete vad gäller
            EU:s värderingar och intresset gentemot Ryssland?
          </note>
          <note type="speaker">
            Anf. 91 EBBA BUSCH THOR (KD) replik:
          </note>
          <note>
            Fru talman! Som jag ser det är det ett block som motiveras och
            definieras av att man har ett budgetsamarbete. När det gäller
            det som har hänt i svensk politik kan man väl säga att de gamla
            blocken har upplösts. Där har Stefan Löfven, fru talman, fått
            som Stefan Löfven önskade.
          </note>
          <note>
            Jag skulle snarare säga att vi i stället har fått ett nytt block
            i svensk politik bestående av de fyra januaripartierna. I övrigt
            finns det inga block. Det finns ett vänsterpartistiskt stödparti
            till de fyra januaripartierna. Sedan finns det tre partier i opposition.
            Det är Sverigedemokraterna, Moderaterna och vi i Kristdemokraterna.
            Vi har sagt att det är det sakpolitiska innehållet och verkliga
            problem som drabbar vanliga människor som måste vara vårt fokus.
            Det är där som väljarna har en skyldighet att kräva av oss att
            vi ska lösa dessa problem. Då är vi beredda att tala med alla
            i Sveriges riksdag för att göra det, och det tycker jag är rätt
            och riktigt. Vi har alltså inget formellt samarbete med några
            andra partier på det sättet, förutom med Moderaterna.
          </note>
          <note>
            Vår linje i EU-politiken är glasklar. Det är precis den som jag
            har redogjort för här. Om frågan handlar om vilken linje som vi
            är beredda att föra när det kommer till EU-frågor varhelst de
            diskuteras är linjen att det just handlar om att se till att EU
            är lagom och att vi säkrar legitimiteten för framtiden i enlighet
            med just det som jag har sagt i mitt inledningsanförande – inget
            annat.
          </note>
          <note>
            Min motfråga till Stefan Löfven är huruvida Stefan Löfven till
            Angela Merkel, min kristdemokratiska kollega i Tyskland, återkommande
            valde att kalla hennes parti för ett högerkonservativt parti.
          </note>
          <note type="speaker">
            Anf. 92 Statsminister STEFAN LÖFVEN (S) replik:
          </note>
          <note>
            Fru talman! Då var det klargjort att det inte finns något regeringsalternativ
            i Sveriges riksdag. Det var bra. Det kanske inte var vad Kristersson
            hade väntat sig som svar, men då är det alltså fastställt: Det
            finns inget regeringsalternativ i Sveriges riksdag. Det är jag
            i och för sig glad för, men vi försöker ändå samarbeta över gränserna.
            Vi vill gärna ha så mycket samarbete som möjligt.
          </note>
          <note>
            Ett sådant samarbete rör klimat och energi, och jag hoppas att
            Kristdemokraterna inte bara fokuserar på kärnkraft när det gäller
            energin utan att vi kan se till att samarbeta för att få så mycket
            förnybar energi det någonsin går. EU ska inte stödja enbart kärnkraftsutveckling,
            utan vi behöver all annan energi så att vi får en riktig energidiversifiering.
          </note>
          <note>
            Vad gäller Angela Merkel har jag ett alldeles utmärkt samarbete
            med henne. Vi har ett utmärkt samarbete med Tyskland på många
            områden. En sak som slår mig är att Angela Merkel tycker att den
            sociala pelaren i EU är bra och att det finns en anledning till
            det.
          </note>
          <note type="speaker">
            Anf. 93 EBBA BUSCH THOR (KD) replik:
          </note>
          <note>
            Fru talman! Då uppfattar jag det som att Stefan Löfven visar
            min krist ­ demokratiska kollega i Tyskland den respekten att
            han inte klistrar en ideo ­ logisk etikett på henne som faktiskt
            inte stämmer. Vi kristdemokrater är vad vi heter, nämligen just
            kristdemokrater, och just nu utmanar vi Social ­ demokraterna
            i Sverige när det gäller att vara det riktiga välfärdsalterna
            ­ tivet. Vi må vara ett välfärdsparti till höger, men vi är ett
            välfärdsparti som man kan lita på.
          </note>
          <note>
            Jag uppfattade inte att frågan gällde regeringsalternativet,
            men för oss är det glasklart: Verkligheten kommer nu i kapp den
            märkliga januariöver ­ enskommelsen, och jag tror att väljarna
            kommer att ge stöd till en ny regering när den dagen väl kommer.
          </note>
          <note>
            (Applåder)
          </note>
          <note type="speaker">
            Anf. 94 Miljö- och klimatminister ISABELLA LÖVIN (MP) replik:
          </note>
          <note>
            Fru talman! Kan man rädda en människas liv vänder man inte bort
            blicken.
          </note>
          <note>
            Den gräns till EU och Europa som går vid Medelhavet är en av
            de dödligaste gränserna i hela världen. Redan i år har över tusen
            människor mist sina liv på Medelhavet, och i år har det för sjätte
            året i rad rapporterats om över tusen döda bland dem som i desperation
            – trots att de vet att de utsätter sig för livsfara – har försökt
            ta sig över havet från en verklighet där de inte ser någon framtid.
            En av EU:s största, svåraste och viktigaste frågor är att så snart
            som möjligt enas om en gemensam och mänsklig asyl- och migrationspolitik.
            Bristen på lagliga vägar in till EU gör att de människor som flyr
            hamnar i mer utsatta situationer där det många gånger blir fråga
            om liv och död.
          </note>
          <note>
            Vi har ett medmänskligt ansvar att hjälpa de människor som flyr
            från krig och orättvisor, och de räddningsinsatser som görs på
            Medelhavet räddar liv varje dag. För några veckor sedan röstade
            dock Kristdemokraterna, tillsammans med Moderaterna och Sverigedemokraterna,
            nej till att EU-parlamentet skulle driva på medlemsländerna att
            öka sina livräddningsinsatser på Medelhavet. Livräddningsinsatserna
            på Medelhavet handlar inte bara om liv och död för tusentals människor,
            utan de handlar också om vilka människor vi vill vara.
          </note>
          <note>
            Fru talman! Min fråga till Kristdemokraterna är därför: Är det
            verkligen lagom EU-politik att titta bort när människor dör, Ebba
            Busch Thor?
          </note>
          <note>
            (Applåder)
          </note>
          <note type="speaker">
            Anf. 95 EBBA BUSCH THOR (KD) replik:
          </note>
          <note>
            Fru talman! Svaret på den frågan är: Nej, aldrig någonsin. Vi
            har verkligen ett medmänskligt ansvar och en moralisk skyldighet
            att hjälpa människor i nöd.
          </note>
          <note>
            Det är en sak att vilja göra gott och en helt annan sak att faktiskt
            göra gott. Min kollega tycks inte förstå skillnaden. Den resolution
            som Isabella Lövins Miljöpartiet röstade för i Europaparlamentet
            innebar att EU skulle dela känslig information om gräns- och kustbevakningen
            – information som då skulle riskera att hamna i händerna på människosmugglare.
            Trots att förslaget till resolution var menat att göra gott skulle
            effekten ha blivit det motsatta. Resolutionen hade gött organiserad
            brottslighet och lett till fler och mer riskfyllda resor.
          </note>
          <note>
            Vi röstade i stället för den kristdemokratiska gruppens förslag
            till resolution, där man betonade vikten av solidaritet och gemensamma
            lösningar på migrationsfrågan samt att detta kräver kontroll av
            EU:s yttre gränser. Det förslaget röstade Miljöpartiet ned, med
            hjälp av extremhögern i Europaparlamentet. Min motfråga blir därför:
            Varför tar ni så lätt på migrantsmugglingen, Isabella Lövin ,
            och varför röstade ni emot EPP:s resolution?
          </note>
          <note type="speaker">
            Anf. 96 Miljö- och klimatminister ISABELLA LÖVIN (MP) replik:
          </note>
          <note>
            Fru talman! Att ökad informationsdelning skulle gynna flykting
            ­ smugglare talar mot bättre vetande. Frontex använder den här
            informatio ­ nen redan i dag, och den delas givetvis inte med
            flyktingsmugglare. I nfor ­ mationen delas med organisationer
            som Röda Korset, Läkare Utan Gränser och andra frivilligorganisationer
            som kan ge sig ut till de positioner där kanske hundratals människor
            är på väg att drunkna – för att rädda deras liv. Vi borde vara
            tacksamma mot dessa organisationer och inte blanda ihop dem med
            flyktingsmugglare. Jag tycker att det Ebba Busch Thor står och
            säger är ganska oanständigt.
          </note>
          <note>
            Ni röstade, tillsammans med de högerextrema, emot förutsättningar
            för att rädda liv på Medelhavet, Ebba Busch Thor. I en omvärld
            där demokratiska grundläggande värden alltmer hotas är det viktigt
            att ha sin moraliska kompass rätt inställd, och min fråga är:
            Hur hjälper Kristdemokraternas politik de människor som flyr och
            de människor som faktiskt dör?
          </note>
          <note type="speaker">
            Anf. 97 EBBA BUSCH THOR (KD) replik:
          </note>
          <note>
            Fru talman! Om det avgörande är vem man röstar med är vi lika
            goda kålsupare båda två. För mig är det innehållet och att man
            kan stå upp för det som är det viktiga.
          </note>
          <note>
            Det är en fullkomligt verklighetsfrånvänd argumentation att inte
            se att den här informationen redan i dag används av grovt kriminella
            nätverk och att den här informationen skulle ha hamnat i händerna
            på människosmugglare. Det är nämligen där några av de absolut
            värsta övergreppen sker mot asylsökande som försöker ta sig till
            Europa och Sverige. De sker på färden hit, när människor är i
            händerna på människosmugglarna. Det är därför vi måste ha en helt
            annan ordning för migrationen. En annan ordning måste gälla på
            EU-nivå, och Sverige måste göra sin hemläxa. Det driver vi på
            för i migrationskommissionen här.
          </note>
          <note type="speaker">
            Anf. 98 JOHAN PEHRSON (L):
          </note>
          <note>
            Fru talman! I dag debatterar vi hur Sverige ska använda medlemskapet
            i den organiserade europeiska gemenskapen, det vi kallar EU.
          </note>
          <note>
            Jag minns hur jag denna dag för 25 år sedan, som juriststudent
            vid King’s College London, stod på Handelskammarens valvaka och
            firade det svenska folkets tydliga ja till medlemskap i EU. Det
            är nästan svårt att ta till sig hur mycket av det vi då debatterade
            i Sverige som faktiskt har blivit verklighet. Det är lättare att
            plugga i andra länder. Vi vet att våra svenska företag har kunnat
            växa och exportera på den inre marknaden på ett fantastiskt sätt
            som vi inte kunde föreställa oss. Vi vet att vi i dag kan få specialistvård
            i hela Europeiska unionen om vi är sjuka, och så vidare.
          </note>
          <note>
            Detta visar på värdet av den liberala idén om öppenhet och samverkan
            – att det alltid är bättre än slutenhet och misstänksamhet. Det
            har stärkt Sveriges säkerhet och ökat vårt inflytande i världen.
            Det har inneburit att hela Europa har höjt sina ambitioner när
            det gäller klimatomställningen. Det har ökat kraften i bekämpningen
            av internationell brottslighet och penningtvätt.
          </note>
          <note>
            Fru talman! Vi liberaler tog tidigt ställning för ett svenskt
            medlemskap i gemenskapen. Vi är övertygade om att just ett allt
            starkare samarbete, handel utan hinder och ett gemensamt ansvar
            för att lösa globala problem gör oss mer framgångsrika – och framför
            allt att det gör våra medborgares liv rikare och tryggare.
          </note>
          <note>
            På den tiden mötte vi motstånd. Vi mötte motstånd från vänster,
            från dem som ogillade att EU i grunden var ett liberalt projekt,
            eftersom sam ­ arbete bygger på öppenhet, demokrati och marknadsekonomi.
            Sedan dess har den svenska vänstern, till och med kanske ytterkantsvänstern,
            faktiskt svängt. Men också från högerhåll fnös man. Det gällde
            de ideologiska modeller som helt enkelt inte gillar frihet inom
            gemenskapen eller de soci ­ ala ambitionerna om grundläggande
            mänskliga rättigheter i hela Europa – eller som på riktigt tror
            att mindre nationer är starkare ensamma. Det gäll ­ de de som
            alltid ser faror med människors frihet.
          </note>
          <note>
            Fru talman! När vi i dag blickar framåt ser vi också behovet
            av ett fördjupat Europasamarbete för att hantera de samhällsproblem
            som Sverige och Europa och alla våra andra demokratiska vänner
            i världen står inför. Hoten från ett aggressivt Ryssland och ett
            alltmer expansivt Kina kräver ett starkt EU. De ryska informationsoperationerna
            för att undergräva våra demokratier liksom den militära uppbyggnaden
            måste Sverige möta just tillsammans med andra. När vi visar svaghet
            enskilt står dessutom Kina där redo att köpa upp våra centrala
            nationella tillgångar – Sverige är inget undantag.
          </note>
          <note>
            Apropå Kina var vår egen regering senast häromdagen åter tvungen
            att, för femtioelfte gången, upplysa Kina och dess företrädare
            om att vi i Sverige faktiskt har någonting som vi kallar för yttrandefrihet
            och att vi värnar den.
          </note>
          <note>
            När USA:s nuvarande administration milt sagt har tappat greppet
            om de liberala ambitionerna för världen uppstår ett vakuum och
            ett tryck uti ­ från från många andra stormakter. Aldrig har det
            varit tydligare att enade vi stå och söndrade vi falla.
          </note>
          <note>
            Klimatkrisen kräver gränsöverskridande lösningar. Döda hav och
            klimatförändringar är övertydliga gränslösa frågor. Ett starkt
            EU där vi tillsammans visar ledarskap globalt är den enda vägen
            till en hållbar framtid. Sverige bör driva på för en effektiv
            gemensam koldioxidskatt, fortsätta kampen för att skydda vår biologiska
            mångfald i hela Europa och driva på för framtidens fossilfria
            transportmedel.
          </note>
          <note>
            Ska Sverige i en kommande lågkonjunktur ha ekonomisk motståndskraft
            som skyddar välfärden för våra barn, äldre och sjuka måste vi
            fortsätta stärka konkurrenskraften för våra företag. Det kräver
            färre handelshinder och mer av spjutspetsforskning, innovation
            och AI. Det är sådant som Sverige är bra på men som vi inte klarar
            på egen hand. Konkurrensen med till exempel Kina och USA är knivvass.
          </note>
          <note>
            Vi behöver se ett ännu starkare fokus från regeringen på detta
            och att Sverige samarbetar med andra länder och sätter press på
            den inkommande kommissionen att verkligen prioritera och fokusera
            såväl på konkurrensfrågor globalt som på våra frågor rörande den
            inre marknaden.
          </note>
          <note>
            När protektionistiska vindar nu blåser och Världshandelsorganisa
            ­ ti onen håller på att kollapsa behövs EU som en stabil kraft
            för ordning och reda i just världshandeln. Det är lämpligt att
            här passa på att tacka vår av ­ gående handelskommissionär Cecilia
            Malmström som har lett EU:s han ­ delspolitik. EU har genom Cecilia
            gjort stora insatser för att hålla frihan ­ delns fana högt samtidigt
            som avgörande ambitioner har medfört att steg tagits framåt vad
            avser mänskliga rättigheter och klimatkrav i dessa han ­ delsavtal.
            Med handel och bistånd kan vi tillsammans i Europa fortsätta att
            stärka frihet och utveckling i hela världen.
          </note>
          <note>
            Den internationella brottsligheten och terrorismen måste vi bekämpa
            tillsammans. Vi har varit inne på det i våra tidigare replikskiften.
            Den internationella solidariteten kräver ett starkt agerande från
            Europa. Vi måste tillsammans bättre dela på ansvaret för människor
            på flykt och göra starka insatser för att förhindra förtryck,
            fattigdom och klimatkatastrofer i andra delar av världen. Målet
            är att ingen ska behöva fly vare sig till Europa eller någon annanstans.
          </note>
          <note>
            Fru talman! I en tid då kommunism och islamism har fått konkurrens
            av nationalism och populism behövs mer av sansad liberalism. Det
            är bara med starkt samarbete som vi tålmodigt och steg för steg
            kan lösa gemensamma och inte sällan globala samhällsproblem. Det
            är bara så vi minskar attraktionen för de krafter som dels vill
            riva ned Europasamarbetet inifrån, dels vill montera ned centrala
            delar av den egna demokratin.
          </note>
          <note>
            (Applåder)
          </note>
          <note type="speaker">
            Anf. 99 JONAS SJÖSTEDT (V) replik:
          </note>
          <note>
            Fru talman! Johan Pehrson! Den liberala gruppen i EU-parlamentet
            där svenska Liberalerna och Centerpartiet ingår utmärker sig genom
            att ta emot mycket pengar från privata företag. Det är företag
            som vill bedriva lobbyarbete för att påverka lagstiftningen i
            Europeiska unionen. Det är stora summor som går från de här multinationella
            jättarna rakt ned i gruppens kassakista. På det sättet köper de
            sig tillträde till gruppens möten, seminarier och arrangemang.
          </note>
          <note>
            Bland de företag som har valt att satsa sina pengar på den liberala
            gruppen finns Monsanto som varit i blåsväder och ett antal rättsprocesser
            för att ha haft bekämpningsmedel som orsakat sjukdomar hos dem
            som har använt dem. Där finns Uber som är känt för att undvika
            allt vad kollektivavtal heter gentemot sina chaufförer. Där finns
            också Google som är känt för att hitta kryphål för att slippa
            betala skatt där man är verksam. De verkar tycka att det är den
            liberala gruppen som är den bästa hästen att satsa på i EU-parlamentet.
          </note>
          <note>
            Jag tycker att det är orimligt att en partigrupp tar pengar direkt
            från storföretag som uppenbarligen vill påverka hur man agerar
            och röstar i EU-parlamentet. Hur ser Johan Pehrson på det här?
            Är det här någonting som fortsätter i dag i den liberala gruppen?
            Vi vet att det pågick fram till valet, men fortsätter det under
            den innevarande mandatperioden?
          </note>
          <note type="speaker">
            Anf. 100 JOHAN PEHRSON (L) replik:
          </note>
          <note>
            Fru talman! Tack, Jonas Sjöstedt, för frågan!
          </note>
          <note>
            Jag kan försäkra Jonas Sjöstedt om att de liberala företrädarna
            från Sverige tar upp detta och är noga med transparensen. Vad
            den liberala gruppen tidigare har gjort och vilka ersättningar
            vi har tagit emot från olika företag kan säkert komma att kritiseras.
          </note>
          <note>
            Politiska partier och politiska organisationer har verksamhet
            där de får ersättning från olika företag. Liberalerna ska ha landsmöte
            nu i helgen. Mängder av företag och olika fackliga intressenter
            kommer dit för att påverka och tycka till och ha kontakt med de
            liberala företrädarna, och de betalar för detta. Det skulle man
            kunna beskriva som bidrag, men jag tycker att det viktiga här
            är att man tittar på företagen och deras intressen, vilket Jonas
            Sjöstedt lyfter.
          </note>
          <note>
            Kan man till exempel tycka att den liberala tidigare kommissionären
            för konkurrensfrågor, Vestager, har varit slapp i frågan om hur
            man behandlar de amerikanska giganterna inom sociala medier som
            krossar hela annonsmarknaden och håller på att lägga under sig
            världen på ett ganska obehagligt sätt? Nej, snarare tvärtom –
            förhållningssättet har varit kritiskt, och hon har sett till att
            vi jagar dem på alla sätt, för det här är en demokratifråga.
          </note>
          <note>
            Det viktiga är att vi ska vara öppna och att Jonas Sjöstedt varje
            gång ska kunna veta vilka lobbyister som liberaler träffat i Bryssel
            och vilka ersättningar som har givits. Det ska vara tydligt oavsett
            om det handlar om fack som arbetar för kolgruvearbetarnas livsvillkor
            när vi ställer om Euro ­ pa från en kolunion till en de facto
            grön union eller om något annat. Det är viktigt med den insynen.
          </note>
          <note type="speaker">
            Anf. 101 JONAS SJÖSTEDT (V) replik:
          </note>
          <note>
            Fru talman! Först uttalar sig Johan Pehrson kritiskt om de här
            bidragen och säger att Liberalernas ledamöter i EU-parlamentet
            tar upp detta som att det är ett bekymmer. Sedan försvarar Johan
            Pehrson att man får pengar från storföretag och tycker att det
            är naturligt för politiska partier – vilket är lite främmande
            för mig som vänsterpartist, måste jag medge.
          </note>
          <note>
            Jag skulle ändå vilja höra om den här öppenheten faktiskt gäller.
            Tar ni emot pengar från storföretagen nu i den liberala gruppen?
            Fortsätter ni med det?
          </note>
          <note type="speaker">
            Anf. 102 JOHAN PEHRSON (L) replik:
          </note>
          <note>
            Fru talman! Jag kan inte svara exakt på vad den nya Renew-gruppen
            har valt att göra och hur man agerar, men det är väl helt självklart
            att liberaler är öppna med detta. Man kan inte se företagsamhet
            som en fiende hela tiden. Det är rimligt att det finns lobbyism,
            det är rimligt att den är öppen och det är rimligt att det redovisas
            vilka kontakter som förs. Det är en viktig del för att utveckla
            Europa.
          </note>
          <note>
            Kom ihåg att det inte bara handlar om storföretag. Det handlar
            om andra intressen – det är ideella organisationer och fackliga
            företrädare som kämpar för att föra fram beslut. Vi har ju en
            diskussion här om hur vi ska utveckla EU-samarbetet i vårt land
            för att förankra så att fler intressen kan komma in tidigt i de
            lagstiftningsprocesser som löper hela tiden.
          </note>
          <note>
            Jag förutsätter att detta sker öppet. Det finns såklart enskilda
            företag som jag aldrig skulle ta i med tång, och om det är de
            här kan jag inte svara på. Jag måste få återkomma till Jonas Sjöstedt
            med en redovisning av hur det ser ut exakt i dag och denna timme.
          </note>
          <note type="speaker">
            Anf. 103 Miljö- och klimatminister ISABELLA LÖVIN (MP):
          </note>
          <note>
            Fru talman! När människor arbetar tillsammans mot ett gemensamt
            mål är vad som helst möjligt. Men när människor börjar arbeta
            mot var ­ andra, misstänkliggöra varandra och skilja människa
            från människa på grund av religion eller hudfärg kan vad som helst
            gå fel.
          </note>
          <note>
            I förra veckan var jag i Bosnien och Hercegovina. 25 år efter
            kriget finns fortfarande kulhålen överallt på vanliga hyreshusfasader.
            På gatorna snubblar man på gamla granathål som målats i blodröd
            färg. De kallas Sa ­ rajevos rosor. Belägringen av Sarajevo varade
            i fyra år. Kriget tog slut 1995. När jag tittade ut över kullarna
            runt staden kändes det på samma gång verkligt och overkligt. Tänk
            att krypskyttarna nyss låg där bland träden och sköt på kvinnorna
            på gatorna och att studentkamrater, tidigare grannar och vänner
            avfyrade granater mot lekplatser.
          </note>
          <note>
            Före kriget levde folkgrupperna i Bosnien i fred med varandra.
            Många levde i blandäktenskap. Men maktambitionerna hos några få
            politiker kunde piska upp människor mot varandra. Det går skrämmande
            snabbt att skapa en våldsspiral där det första skottet kräver
            hämnd. Men såren och sorgen efter 100 000 döda kommer att ta många
            generationer att läka.
          </note>
          <note>
            I dag är två av de stater som bildades efter Balkankriget medlemmar
            i EU. Bosnien och Hercegovina hoppas nu på att bli ett kandidatland.
            De har lång väg kvar att gå. Men så många, särskilt ungdomarna
            som jag träf ­ fade , längtar efter att få bli ett EU-land . D
            et är ett löfte om välstånd, stabilitet och försoning – den försoning
            som hittills har uteblivit.
          </note>
          <note>
            Men många starka krafter verkar i dag för att länder i EU:s närområde
            inte ska ansluta sig. Populistisk och nationalistisk retorik sprider
            sitt gift, inte bara inom EU utan också utanför. Geopolitiska
            och ekonomiska intressen som inte vill se ett starkare EU spelar
            sina kort väl. Vi ser att Storbritannien lämnar EU. Vi behöver
            alla vakna upp inför det faktum att uni ­ onen försvagas precis
            när man behöver ett starkare EU för att stå upp för demokrati,
            yttrandefrihet, kvinnors rättigheter och en ambitiös klimatpolitik.
            Just dessa värden är hotade i dag.
          </note>
          <note>
            Vi behöver också vakna upp inför det faktum att många av de länder
            som vi tycker olika om i just de här frågorna är länder som EU
            är kraftigt beroende av i dag, eftersom de förser EU med fossil
            energi. Mer än hälften av den energi som EU behöver importeras
            i form av olja och gas, främst från Ryssland och mycket från Mellanöstern.
            Varje år flödar svindlande 3 200 miljarder svenska kronor från
            EU till dessa länders fickor.
          </note>
          <note>
            Fru talman! För att klara klimatkrisen och för att försvara demokratin
            behöver vi EU. För att klara gränsöverskridande problem måste
            vi möta dem tillsammans. Vi behöver EU för att kunna ställa hårda
            krav på multinationella, stora företag som annars spelar ut länder
            mot varandra och för att driva på för rättvis handel som kan stoppa
            barnarbete, djurplågeri och miljöförstöring. Vi behöver EU för
            att försvara rättsstatens principer och kvinnors rätt till sin
            egen kropp som hotas just nu över hela världen samt för att möta
            terrorhot och gränsöverskridande brottslighet. Vi behöver EU för
            att rädda haven från överfiske och plastskräp, för att ersätta
            de fossila bränslena med en energiunion med sol, vind och vatten
            och för att göra det möjligt för medborgare att resa på ett hållbart
            sätt i hela Europa med en tågunion. Så kan EU fortsätta exportera
            fred och hållbarhet och ge hopp till en ung generation.
          </note>
          <note>
            Lösningen på EU:s gemensamma problem är inte att bygga murar.
            Det är inte att skapa klyftor mellan människor. Det är inte att
            ge sken av att man kan återskapa en gårdag som inte längre finns.
            Lösningen är att se framåt.
          </note>
          <note>
            Miljöpartiet ser att EU kan vara en avgörande kraft för en bättre
            framtid. Ensam är inte stark. Men jobbar vi tillsammans finns
            ingen gräns för vad vi kan åstadkomma.
          </note>
          <note>
            (Applåder)
          </note>
          <note type="speaker">
            Anf. 104 ULF KRISTERSSON (M) replik:
          </note>
          <note>
            Fru talman! För två veckor sedan släpptes sex radikala islamister
            ut på svenska gator. De var bedömda som nationella säkerhetshot
            i Sverige, och regeringen hade beslutat att de skulle utvisas
            ur riket. Det framstår som helt obegripligt för normala människor.
            Och det är ett enormt misslyckan ­ de av den här regeringen. Genom
            senfärdighet och oförmåga till handlingskraft lät man detta ske.
          </note>
          <note>
            Det här följer tyvärr ett mönster. Här hemma försenar Miljöpartiet
            viktig lagstiftning eller motverkar den helt öppet. Precis på
            det sättet gör Miljöpartiet också i EU. Man röstar gång på gång
            emot nya verktyg för att stoppa terrorismen. Det må vara möjligheten
            att samla in passageraruppgifter eller att stoppa spridning av
            terrorbudskap på nätet.
          </note>
          <note>
            Det är svårbegripligt att ett parti från Sverige inte förstår
            att vi bara kan stoppa internationell terrorism och grov organiserad
            brottslighet tillsammans med andra och att det kräver ett koordinerat
            arbete också i EU.
          </note>
          <note>
            Min fråga till Isabella Lövin blir: Varför vill inte Miljöpartiet
            helhjärtat delta i den europeiska kampen mot terrorismen?
          </note>
          <note type="speaker">
            Anf. 105 Miljö- och klimatminister ISABELLA LÖVIN (MP) replik:
          </note>
          <note>
            Fru talman! Jag vill tacka Ulf Kristersson för frågan.
          </note>
          <note>
            Som jag precis sa i mitt anförande tycker Miljöpartiet helhjärtat
            att vi behöver ett europeiskt samarbete, just för att kunna adressera
            de oerhört stora gränsöverskridande hot som vi nu ser i världen.
            Terrorism och gräns ­ överskridande brottslighet är just sådana
            frågor. Där behöver vi kunna samarbeta mer.
          </note>
          <note>
            Miljöpartiet har i regeringen medverkat till att stärka insatserna
            på en rad områden, inte minst här hemma. Vi har stiftat lagar
            och skärpt straff på över 60 punkter. Vi har nyss gått fram med
            ytterligare 34 punkter för att komma åt gängkriminaliteten.
          </note>
          <note>
            Jag vill säga något kort om Ulf Kristerssons inledning om de
            imamer som inte kan utvisas på grund av en dom. Sverige utvisar
            inte till länder där de vi utvisar riskerar dödsstraff eller tortyr.
            Det är en princip som vi har haft länge. Vi avskaffade dödsstraffet
            för över hundra år sedan. Vi tycker inte att det är ett lämpligt
            straff. Den principen har gällt även under regeringen Reinfeldt
            och tidigare borgerliga regeringar.
          </note>
          <note>
            Därför vill jag ställa en fråga tillbaka till Ulf Kristersson.
            Tycker han verkligen att vi ska utvisa till länder där de vi utvisar
            riskerar att dödas eller torteras? Det vore ett nytt och intressant
            besked.
          </note>
          <note>
            Jag tycker också att det är slarvigt att påstå att Miljöpartiet
            på något sätt har med detta att göra. Det handlar om rättsstatens
            principer. Det har Sveriges advokatsamfund med flera varit tydliga
            med. Vi har en ordning, och den ska vi följa.
          </note>
          <note>
            (Applåder)
          </note>
          <note type="speaker">
            Anf. 106 TREDJE VICE TALMANNEN:
          </note>
          <note>
            Jag vill erinra om att det är en EU-politisk partiledardebatt,
            så att vi kommer ihåg det i fortsättningen.
          </note>
          <note type="speaker">
            Anf. 107 ULF KRISTERSSON (M) replik:
          </note>
          <note>
            Fru talman! Jag tar upp båda frågorna för att de hör ihop. Den
            första handlar om hur Sverige agerar när personer som misstänks
            vara en risk för rikets säkerhet i stället för att skickas ut
            från Sverige släpps fria på gatan. Min anklagelse var att man
            inte har gjort de saker man hade kunnat för att hålla dem i förvar
            under mycket längre tid. Det var min poäng.
          </note>
          <note>
            Men det hänger ihop med det gemensamma europeiska arbetet. Om
            vi ska kunna stoppa gränsöverskridande terrorism och grov organiserad
            brottslighet kommer det att krävas mer europeiskt samarbete. Det
            är upp ­ seendeväckande att Miljöpartiet systematiskt har röstat
            emot europeiska försök att stärka den gemensamma kraften i det
            arbetet.
          </note>
          <note type="speaker">
            Anf. 108 Miljö- och klimatminister ISABELLA LÖVIN (MP) replik:
          </note>
          <note>
            Fru talman! Tack för påminnelsen! Det är viktigt.
          </note>
          <note>
            Jag vill bara säga att jag inte tycker att det är en bra princip
            att hålla människor i förvar utan att de är dömda. Vi ska inte
            ha ett svenskt Guantánamo. Jag vet inte om Ulf Kristersson vill
            ha det.
          </note>
          <note>
            Det viktiga är att vi har en klar och tydlig rättsstat och principer
            som också respekterar medborgarnas integritet. Här är Miljöpartiet
            tydligt. Vi måste se till att vi inte lämnar ifrån oss uppgifter
            som kan komma i fel händer och som kan kontrollera medborgare
            på ett hotfullt sätt om de hamnar i fel sammanhang. Jag tycker
            att denna princip är viktig att använda sig av när vi överväger
            olika slags övervakning. Men även vi i Miljöpartiet har naturligtvis
            en klar och tydlig insikt om att gränsöverskridande brottslighet,
            inte minst terrorism, behöver bekämpas.
          </note>
          <note>
            (Applåder)
          </note>
          <note type="speaker">
            Anf. 109 JOHAN PEHRSON (L) replik:
          </note>
          <note>
            Fru talman! I dag på 25-årsdagen av den svenska folkomröstningen
            är det värt att påminna om att det var tur att Miljöpartiet förlorade.
            Ni ville inte ha detta. Ni tyckte att den här idén om samarbete
            var något så förfärligt att ni bet er fast i samma bordsskiva
            som sverigedemokrater och vänsterpartister. Några biter sig fortfarande
            kvar där , som sagt.
          </note>
          <note>
            Jag välkomnar allt detta. EU är för oss liberaler svaret på att
            Europa inte ska vara den ekokammare av hat, våld, krig och förintelse
            som det har varit i hundratals år. Därför är det som Isabella
            Lövin lyfte fram i sitt tal nu viktigt, nämligen vad Europa kan
            betyda. Det är lätt att komma ned på enskildheter och detaljer
            och hela tiden kritisera. Så är det i alla samarbe ­ ten, kommunalt,
            regionalt, nationellt – för att inte tala om hur det är på FN-nivå.
            Allting går att kritisera, men det gäller att inte släppa den
            stora bilden.
          </note>
          <note>
            När man för ett sådant samarbete som den organiserade europeiska
            gemenskapen, kallad EU, framåt tas saker stegvis. I ett replikskifte
            kunde vi nyss höra om terrorismbekämpning. Det ska gudarna veta,
            om de finns, att inte alla här alltid har stött den frågan. Det
            syntes väldigt tydligt efter terrorhändelserna i USA och bombningarna
            i Madrid och London. Det fanns de som bromsade detta. Men vi har
            gått framåt och jobbar stenhårt för att bekämpa terrorism tillsammans.
            Det är bra.
          </note>
          <note>
            Statsministern var inne på frågan om bankunion och öppnade lite
            försiktigt för det. Det välkomnar Liberalerna. Gör Miljöpartiet
            det? Hur ser ni på det ekonomiska samarbetet? Gäller denna fråga
            inte regeringen utan bara Socialdemokraterna? Hur ser ni på vetofrågan
            på utrikesområdet? Det är något som Liberalerna har drivit på
            länge. Där hörde vi också en öppning. Står Miljöpartiet också
            bakom denna öppning som Stefan Löfven visade?
          </note>
          <note type="speaker">
            Anf. 110 Miljö- och klimatminister ISABELLA LÖVIN (MP) replik:
          </note>
          <note>
            Fru talman! Tack, Johan Pehrson, för frågorna! När det gäller
            Miljöpartiets inställning till EU vill jag först och främst säga
            att vi nu ser framåt. Detta hände för 25 år sedan. Det var länge
            sedan Miljöpartiet ändrade position om EU. Vi ser EU som det möjliga
            verktyg som vi i dag behöver för att värna demokratin och bekämpa
            klimatförändringarna. Det är oerhört viktigt. Låt oss enas om
            det.
          </note>
          <note>
            Vi står givetvis bakom statsministerns anförande. Hans anförande
            gäller regeringens politik. När det handlar om vetofrågor i utrikespolitiken
            eller mänskliga rättigheter är det djupt bekymmersamt att EU inte
            kan samla sig för att göra tydliga uttalanden när mänskliga rättigheter
            kränks. Till min stora förfäran får jag väldigt ofta kämpa för
            att EU ska kunna framföra tillräckligt offensiva och skarpa uttalanden
            om sexuell och reproduktiv hälsa och rättigheter, kvinnors rättigheter
            och kränkningar av människor som sker över jorden. Det är ett
            steg framåt för oss, och vi är beredda att titta på hur man skulle
            kunna förändra beslutsreglerna inom dessa områden.
          </note>
          <note>
            Vi tycker att det är viktigt att balansera och hamna rätt när
            det gäller övervakning i ett samhälle. Här finns artificiell intelligens,
            och vi vet att totala stater gärna använder sig av övervakning.
            Allt är inte bara positivt till hundra procent så att vi kan ha
            total övervakning av våra medborgare. Det måste finnas en väl
            bedömd avvägning mellan hotet från terrorism och mänskliga rättigheter.
          </note>
          <note>
            (Applåder)
          </note>
          <note type="speaker">
            Anf. 111 JOHAN PEHRSON (L) replik:
          </note>
          <note>
            Fru talman! Det sista är lätt att hålla med om. Det låter bra.
            Vi måste vidta åtgärder.
          </note>
          <note>
            Tyvärr är flera europeiska länder utsatta. Alla kan inte hantera
            ekonomiska kriser så ansvarsfullt som vi genom åren har gjort
            i Sverige. Liberalerna är anhängare av ett starkare ekonomiskt
            samarbete. Det är där det börjar. Vår framtid hänger ihop med
            Danmark, Tyskland och Frankrike. Visar vi svaghet och är ensamma
            är risken stor att vi ser en omfattande påverkan genom att kinesiska
            intressen köper in sig i europeiska fundamentala infrastrukturprojekt.
            Det kommer förr eller senare att bli ett problem. Detta måste
            stoppas.
          </note>
          <note>
            Vad gäller övervakning är vi i ett läge som handlar om huruvida
            Euro ­ pa ska skyddas eller övervaka vad kineser eller ryssar
            gör. Annars tar de hand om oss åt oss. Det är därför viktigare
            än någonsin att detta förstärks. Jag välkomnar därför att ni stöder
            den liberala tanken på att kunna fatta effektivare beslut på utrikesområdet
            och det som har med ekonomin att göra.
          </note>
          <note type="speaker">
            Anf. 112 Miljö- och klimatminister ISABELLA LÖVIN (MP) replik:
          </note>
          <note>
            Fru talman! Jag vill ge en ärlig eloge till Liberalerna som rakryggat
            står upp för det europeiska samarbetet i en tid då det verkligen
            behövs. Det är upp till oss vart detta samarbete tar vägen. Om
            vi bara fortsätter eller slår in på en linje där endast rädsla
            och repression får styra våra beslut kommer inte samarbetet att
            bli bra.
          </note>
          <note>
            Jag tycker att det är bra att Liberalerna ser framåt och är positiva.
            Det är en sådan linje som kan göra att EU verkligen blir något
            hoppfullt för kommande generationer, de unga i dag och alla de
            unga i EU:s närområde som drömmer om att bli medlemmar i EU. Vi
            måste fortsätta och visa att det är ett fungerande och attraktivt
            samarbete, annars kommer de antide ­ mokratiska krafterna att
            vinna. Dessa krafter är mycket aktiva vad gäller att köpa strategiska
            intressen i Europa.
          </note>
          <note>
            (Applåder)
          </note>
          <note>
            Den EU-politiska partiledardebatten var härmed avslutad.
          </note>
          <note>
            § 2 Yrkande om misstroendeförklaring
          </note>
          <note>
            Följande skrivelse hade kommit in:
          </note>
          <note>
            Till Talmannen
          </note>
          <note>
            Situationen i Sverige har blivit allt värre för varje år som
            Morgan Johansson varit justitie- och migrationsminister.
          </note>
          <note>
            Antalet utsatta och särskilt utsatta områden har blivit fler.
            Våldet inom kriminella miljöer har eskalerat. Ifråga om antalet
            sprängningar, skottloss ­ ningar och gängmord går det inte att
            hitta jämförbara europeiska länder med en liknande situation eller
            utveckling.
          </note>
          <note>
            Trots att gängbrottsligheten varit ett eskalerande problem under
            hela Morgan Johanssons tid som justitieminister har förslag som
            på riktigt skulle kunna vända utvecklingen motarbetats eller förhalats.
            Polismyndigheten har varit ständigt underfinansierad.
          </note>
          <note>
            Den danska regeringen upprättar gränskontroller mot Sverige för
            att motverka gängkriminalitet och minska risken för terrorbrott.
            Sverige har misslyckats med att utvisa flera terrordömda och istället
            har de släppts ut i frihet.
          </note>
          <note>
            När en mamma blir avrättad på öppen gata med sitt barn i famnen,
            när barn och ungdomar avrättas och sprängningar, skottlossningar
            och mord blivit vardagsmat krävs en rejäl rannsakan inte minst
            av oss själva. Tyvärr verkar den insikten saknas hos justitiedepartementet.
            De havererade gängsamtalen exemplifierar regeringens oförmåga
            att hantera samhällsutveck ­ lingen.
          </note>
          <note>
            Nu har vi nått en punkt där politiska konsekvenser är nödvändiga
            för att markera och möjliggöra en nystart.
          </note>
          <note>
            Det är vår mening att justitie- och migrationsministern har misslyckats
            med sitt uppdrag och Sverigedemokraterna yrkar i enlighet med
            13 kap. 4 § regeringsformen att riksdagen ska förklara att justitie-
            och migrationsminister Morgan Johansson (S) icke åtnjuter riksdagens
            förtroende.
          </note>
          <note>
            Stockholm den 13 november 2019
          </note>
          <note>
            Jimmie Åkesson
          </note>
          <note>
            Partiledare
          </note>
          <note>
            Sverigedemokraterna
          </note>
          <note>
            Henrik Vinge (SD) Richard Jomshof (SD)
          </note>
          <note>
            Mikael Strandman (SD) Magnus Persson (SD)
          </note>
          <note>
            Jonas Andersson i Skellefteå (SD) Jonas Andersson i Linköping
            (SD)
          </note>
          <note>
            Oscar Sjöstedt (SD) Markus Wiechel (SD)
          </note>
          <note>
            Charlotte Quensel (SD) Alexander Christiansson (SD)
          </note>
          <note>
            Dennis Dioukarev (SD) Michael Rubbestad (SD)
          </note>
          <note>
            Per Ramhorn (SD) Patrick Reslow (SD)
          </note>
          <note>
            Linda Lindberg (SD) Aron Emilsson (SD)
          </note>
          <note>
            Christina Östberg (SD) Cassandra Sundin (SD)
          </note>
          <note>
            Ann-Christine From Utterstedt (SD) Angelica Lundberg (SD)
          </note>
          <note>
            Anne Oskarsson (SD) Mikael Eskilandersson (SD)
          </note>
          <note>
            Katja Nyberg (SD) Mats Nordberg (SD)
          </note>
          <note>
            Sara Gille (SD) Staffan Eklöf (SD)
          </note>
          <note>
            Clara Aranda (SD) Robert Stenkvist (SD)
          </note>
          <note>
            Ebba Hermansson (SD) Fredrik Lindahl (SD)
          </note>
          <note>
            Eric Palmqvist (SD) Jörgen Grubb (SD)
          </note>
          <note>
            Eric Westroth (SD) Patrik Jönsson (SD)
          </note>
          <note>
            Bo Broman (SD) Thomas Morell (SD)
          </note>
          <note>
            David Lång (SD) Jimmy Ståhl (SD)
          </note>
          <note>
            Ludvig Aspling (SD) Carina Ståhl Herrstedt (SD)
          </note>
          <note>
            Angelika Bengtsson (SD) Jennie Åfeldt (SD)
          </note>
          <note>
            Yasmine Eriksson (SD) Per Söderlund (SD)
          </note>
          <note>
            Roger Richthoff (SD) Caroline Nordengrip (SD)
          </note>
          <note>
            Sven-Olof Sällström (SD) Runar Filper (SD)
          </note>
          <note>
            § 3 Justering av protokoll
          </note>
          <note>
            Protokollen för den 24 och 25 oktober justerades.
          </note>
          <note>
            § 4 Anmälan om subsidiaritetsprövning
          </note>
          <note>
            Tredje vice talmannen anmälde att utdrag ur prot. 2019/20:6 för
            torsdagen den 10 oktober i ärende om subsidiaritetsprövning av
            EU-förslag hade kommit in från utrikesutskottet.
          </note>
          <note>
            § 5 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Proposition
          </note>
          <note>
            2019/20:38 till justitieutskottet
          </note>
          <note>
            Skrivelse
          </note>
          <note>
            2019/20:39 till utbildningsutskottet
          </note>
          <note>
            Motioner
          </note>
          <note>
            2019/20:3424–3426 till utrikesutskottet
          </note>
          <note>
            2019/20:3422 till skatteutskottet
          </note>
          <note>
            EU-dokument
          </note>
          <note>
            COM(2019) 580 till miljö- och jordbruksutskottet
          </note>
          <note>
            Åttaveckorsfristen för att avge ett motiverat yttrande skulle
            gå ut den 29 januari 2020 .
          </note>
          <note>
            § 6 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Finansutskottets betänkande
          </note>
          <note>
            2019/20:FiU15 Skärpta åtgärder mot penningtvätt och finansiering
            av terrorism
          </note>
          <note>
            Kulturutskottets betänkande
          </note>
          <note>
            2019/20:KrU4 Säkerhetsarbetet i de statliga centralmuseernas
            samlingsförvaltning
          </note>
          <note>
            Utbildningsutskottets betänkande
          </note>
          <note>
            2019/20:UbU3 Skolinspektionens uppföljning av brister i skolor
          </note>
          <note>
            § 7 Nya regler för pensionsstiftelser med anledning av andra
            tjänstepensionsdirektivet
          </note>
          <note>
            Finansutskottets betänkande 2019/20:FiU13
          </note>
          <note>
            Nya regler för pensionsstiftelser med anledning av andra tjänstepensionsdirektivet
            (prop. 2018/19:159)
          </note>
          <note>
            föredrogs.
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut fattades under § 18 .)
          </note>
          <note>
            § 8 En ny reglering för tjänstepensionsföretag
          </note>
          <note>
            Finansutskottets betänkande 2019/20:FiU12
          </note>
          <note>
            En ny reglering för tjänstepensionsföretag (prop. 2018/19:158)
          </note>
          <note>
            föredrogs.
          </note>
          <note>
            Kammaren biföll utskottets förslag att ärendet fick avgöras trots
            att det varit tillgängligt kortare tid än två vardagar före den
            dag då det skulle behandlas.
          </note>
          <note type="speaker">
            Anf. 113 INGEMAR NILSSON (S):
          </note>
          <note>
            Fru talman! Vi ska nu debattera finansutskottets betänkande nr
            12, med det uppfordrande namnet En ny reglering för tjänstepensionsföretag
            . För tydlighetens skull vill jag redan här och nu yrka bifall
            till förslaget i finansutskottets enhälliga betänkande.
          </note>
          <note>
            Detta är ett betänkande som har sin bakgrund i ett EU-direktiv
            om tjänstepensionsinstitut, det så kallade andra tjänstepensionsdirektivet.
            Både det första och det andra tjänstepensionsdirektivet är steg
            på vägen mot en harmonisering av den inre marknaden när det gäller
            tjänstepen ­ sioner. Det handlar om verksamhet och tillsyn över
            aktörerna samt om en ny typ av institut, så kallade tjänstepensionsföretag.
          </note>
          <note>
            Med detta sagt och med denna torra, lätt akademiska prosa i bagaget
            – vad handlar det om egentligen? Jo, det handlar om villkor och
            spelregler för tjänstepension och för tjänstepensionsmarknaden
            i Sverige.
          </note>
          <note>
            Tjänstepensionen är ett komplement till den allmänna pensionen.
            Ja, så är det. Den är ett mycket viktigt komplement, vars betydelse
            relativt sett tenderar att öka sett till den ekonomiska helheten
            för väldigt många av dagens och morgondagens pensionärer.
          </note>
          <note>
            Tjänstepensionen är för de allra flesta i Sverige ett resultat
            av att man arbetat under kollektivavtal. För den som arbetar under
            kollektivavtal ingår tjänstepensionen som en viktig del av anställningsvillkoren.
          </note>
          <note>
            Här skiljer sig Sverige i mångt och mycket från flertalet av
            medlemsstaterna i EU genom att det är arbetsmarknadens parter
            som överenskommer om såväl innehållet i som utformningen av tjänstepensionen.
            Det är en väsentlig del av det vi brukar kalla för den svenska
            modellen, en modell som har tjänat oss väl. Genom den utformning
            som parterna har givit tjänstepensionen har vi exempelvis undvikit
            negativa inlåsningseffekter på den svenska arbetsmarknaden.
          </note>
          <note>
            Farhågan i dag är väl snarast att en allt större grupp människor
            i Sverige arbetar på arbetsplatser som saknar kollektivavtal och
            därmed med stor sannolikhet saknar avtal om tjänstepension. Det
            innebär att man arbetar under betydligt sämre villkor. Deras framtida
            pensionssituation kommer att bli ytterst problematisk.
          </note>
          <note>
            Fru talman! Det faktum att innehållet i och omfattningen av den
            helt dominerande delen av den svenska tjänstepensionsmarknaden
            i väsentlig mån hanteras av arbetsmarknadens parter har också
            präglat beredningen av detta betänkande. En marknad som byggts
            upp under lång tid, efter ofta långa och svåra förhandlingar mellan
            parterna, har skapat lite speciella förutsättningar. Såväl regeringen
            som finansutskottet har därför insett behovet av att lyssna och
            ta in synpunkter från branschen och från arbetsmarknadens parter.
            Det sättet att arbeta med frågan har lett fram till att vi i detta
            betänkande i bred enighet föreslår att riksdagen antar regeringens
            lagförslag. Därmed genomförs EU:s andra tjänstepensionsdirektiv
            i svensk lag.
          </note>
          <note>
            Fru talman! Detta innebär också att ett enigt utskott formulerar
            tillkännagivanden till regeringen i fyra tydliga punkter.
          </note>
          <note>
            För det första handlar det om solvensregleringen, det vill säga
            de kapitalkrav som ska ställas på tjänstepensionsföretagen.
          </note>
          <note>
            För det andra handlar det om informationsgivningen, där arbetsmarknadens
            parter har tagit och tar ett stort ansvar. Avtalsfrihet bör gälla
            för informationskraven enligt den nya lagstiftningen.
          </note>
          <note>
            För det tredje handlar det om egenföretagares försäkringar, där
            den option som finns i det andra tjänstepensionsdirektivet bör
            användas.
          </note>
          <note>
            För det fjärde handlar det om behandlingen av den försäkringsklass
            som kallas tilläggsförsäkringar, där anpassningar bör göras för
            att regelverket ska bli ändamålsenligt.
          </note>
          <note>
            Jag tycker att det är bra och en styrka att det är ett enigt
            utskott som nu lägger fram detta förslag. Det är ett förslag som
            kan bidra till att framtidens tjänstepensioner blir det de ska
            vara: ett löfte om framtida utbetalningar till dem som arbetar
            i dag. Det visar, tycker jag, också på en förmåga att på ett bra
            och konstruktivt sätt hantera frågor som ibland är lite knepiga
            såväl tekniskt som politiskt. Det tycker jag att vi har gjort
            i det här fallet.
          </note>
          <note>
            Därför, fru talman, yrkar jag än en gång bifall till förslaget
            i betänkandet.
          </note>
          <note>
            Anf. 114 MATTIAS KARLSSON i Luleå (M):
          </note>
          <note>
            Fru talman! Jag vill börja med att yrka bifall till förslaget
            i utskottets betänkande.
          </note>
          <note>
            Med all rätt har kritiken varit hård mot regeringens förslag
            till en ny reglering för tjänstepensionsföretag. Regeringens proposition
            bygger i grunden på ett EU-direktiv med syftet att skapa en inre
            marknad för tjänstepensionsföretag. Direktivet ska nu införlivas
            i svensk lagstiftning. Men det är inte EU-direktivet som det har
            varit fel på, utan det är genomförandet i svensk lag som har uppvisat
            stora brister.
          </note>
          <note>
            Regeringens proposition står i strid med EU-direktivets syfte
            och skul ­ le innebära en omotiverad och kostsam överreglering.
            Genomförandet är kraftigt försenat, och den fleråriga lagstiftningsprocessen
            har varit en minst sagt vinglig resa. Problemet är att regeringen
            hade önskemål om att genomföra direktivet på ett mer omfattande
            sätt än vad direktivet kräver. Förslaget skulle öka kostnaderna
            för tjänstepensionsföretagen, vilket i sin tur skulle leda till
            sämre pensioner för flera miljoner svenska arbetstagare.
          </note>
          <note>
            Mot detta genomförande har arbetsmarknadens parter, som genom
            sina kollektivavtalade tjänstepensionslösningar är dominerande
            aktörer på tjänstepensionsmarknaden, protesterat. Samtidigt lyckas
            inte heller förslaget slå vakt om den fria konkurrensen på den
            svenska tjänstepensionsmarknaden.
          </note>
          <note>
            På ett antal punkter behöver förnyade överväganden göras för
            att säkerställa en effektiv förvaltning av tjänstepensionskapitalet
            och ett fullgott skydd för pensionärerna.
          </note>
          <note>
            För det första behöver det säkerställas att solvensregleringen
            får rätt effekt. Den nya regleringen måste alltid utgå från de
            långsiktiga investeringsperspektiv som kännetecknar den tjänstepensionsverksamhet
            som kommer att drivas av företagen. Om regleringen blir för sträng
            kommer detta att kunna sänka nivån för framtida pensionsutbetalningar.
          </note>
          <note>
            Detsamma kan ske om det införs omotiverade begränsningar i fråga
            om vilka marknader tjänstepensionsföretagen kan investera på.
            Det är angeläget att frågan analyseras ytterligare för att undvika
            att kraven för tjänstepensionsföretagen blir alltför långtgående.
            Regeringen bör därför skyndsamt återkomma med ytterligare förslag
            när det gäller solvensregleringen för tjänstepensionsföretag.
            Detta bör riksdagen ge regeringen till känna.
          </note>
          <note>
            För det andra bör den nuvarande ordningen för informationsgivning,
            där arbetsmarknadens parter tar ett stort ansvar för lämnandet
            av informa ­ tion till företag och enskilda, inte rubbas i den
            nya regleringen. Den avtals ­ frihet som finns på tjänstepensionsområdet
            för arbetsmarknadens parter bör komma till tydligt uttryck. Avtalsfrihet
            bör råda när det gäller informa ­ tionskraven enligt den nya lagen
            om tjänstepensionsföretag och enligt lag ­ en om försäkringsdistribution.
            Regeringen bör skyndsamt återkomma med förslag till lagbestämmelser
            av denna innebörd. Riksdagen bör ge reger ­ ingen även detta till
            känna.
          </note>
          <note>
            För det tredje bör förnyade överväganden göras när det gäller
            reglerna om egenföretagares försäkringar. Ställningstagandet i
            frågan om möjligheten att använda optionen i andra tjänstepensionsdirektivet
            att räkna egenföretagares försäkringar som tjänstepensionsförsäkringar
            bör omprövas. Regeringen bör därför skyndsamt utreda möjligheten
            att använda den optionen och återkomma till riksdagen i frågan.
            Detta bör riksdagen ge regeringen till känna.
          </note>
          <note>
            För det fjärde, fru talman, måste fler anpassningar göras när
            det gäller behandlingen av försäkringsklassen tilläggsförsäkringar
            i lagstiftningen för att regelverket ska bli ändamålsenligt för
            den typen av försäkringar. Företag som meddelar tilläggsförsäkringar
            ska inte i praktiken utestängas från tillträde till den nya regleringen
            för tjänstepensionsföretag. Reger ­ ing ­ en bör därför skyndsamt
            analysera frågan ytterligare för att undvika att sådana effekter
            uppkommer och återkomma till riksdagen i denna fråga. Analysen
            bör särskilt ta sikte på solvensregleringen. Även detta bör riksdagen
            ge regeringen till känna.
          </note>
          <note type="speaker">
            Anf. 115 ULLA ANDERSSON (V):
          </note>
          <note>
            Fru talman! När jag läste propositionen och remissvaren var det
            väldigt svårt att förutse vad som sedan skulle komma. När man
            tog del av remis s ­ svaren verkade det rätt lugnt. Visst är propositionen
            tekniskt svår, och många delar är väldigt svåra att sätta sig
            in i. Men det verkade inte finnas något utbrett missnöje i remissvaren.
            Från Vänsterpartiets sida tänkte vi: Vi behöver inte motionera.
            Det här verkar lugnt. För oss är det viktigt att parterna är med
            i sådana förändringar. Men sedan brakade det loss.
          </note>
          <note>
            Finansinspektionen ville egentligen att man skulle ta del av
            deras föreslagna regelverk i god tid så att lagstiftningen skulle
            finnas på plats. Den hade gjort en tolkning av propositionen som
            gjorde att parterna på arbetsmarknaden gick samman och uttryckte
            sin oro och sitt missnöje och begärde att propositionen skulle
            dras tillbaka.
          </note>
          <note>
            Som det har framkommit vid de träffar vi har haft med parterna
            var egentligen deras enda missnöje med propositionen att man inte
            fick fortsätta med egenföretagares försäkring på det sätt man
            tidigare hade gjort. Det var Finansinspektionens tolkning av propositionen
            som gjorde att de lade fram missnöjet och krävde flera ändringar.
          </note>
          <note>
            Då vi liksom de flesta är en stark försvarare av den svenska
            modellen blev det självklart väldigt allvarligt när parterna gick
            ut och så starkt fördömde förslagen. Det gällde inte längre enbart
            egenföretagarnas avtal om tjänstepension utan också informationsgivningen
            och kanske framför allt kapitaltäckningskraven. Det hade helt
            ändrat förutsättningarna för parternas arbete och för bolag med
            tjänstepensioner. Man menade att det skulle påverka löntagarnas
            tjänstepension i väldigt negativ riktning.
          </note>
          <note>
            En process inleddes då både utanför och i utskottet för att kunna
            finna en lösning som parterna skulle känna sig trygga med och
            som framför allt handlar om att säkra ett bra utfall av tjänstepensionen.
            Det är 90 procent av landets löntagare som har tjänstepension
            genom kollektivavtal. Processen i utskottet har därför varit utöver
            det vanliga. Precis som sas här tidigare tycker jag att vi har
            haft en väldigt bra process tillsammans för att finna lösningar.
            Vi har verkligen visat på att både utskottets arbete och demokratin
            fungerar väldigt väl.
          </note>
          <note>
            Att utskottet på detta sätt har flera utskottsinitiativ i ett
            betänkande är inte riktigt vanligt. Att man från regeringens sida
            dessutom tar fram en förordning visar att man menar väldigt mycket
            allvar med de föreslagna förändringar som vi nu har att ta ställning
            till. Parterna har inför utskottet också förklarat sig nöjda med
            betänkandet, utskottsinitiativen och de utfästelser som regeringen
            har gjort. Självklart kommer utskottet att följa upp arbetet.
          </note>
          <note>
            Jag vill egentligen framföra två saker. Utskottet har haft en
            väldigt bra process och lyckats lösa en väldigt svår situation.
            Jag vill också säga: Se till att era arbetsgivare har kollektivavtal.
            Det är den säkraste pensionsförsäkring ni någonsin kan få.
          </note>
          <note>
            (Applåder)
          </note>
          <note type="speaker">
            Anf. 116 KAROLINA SKOG (MP):
          </note>
          <note>
            Fru talman! En trygg pension, få saker är viktigare när vi ser
            till hela livet än just det. Vi har i Sverige ett system där arbetsmarknadens
            parter tar ansvar för att vi ska kunna känna oss trygga med att
            pensionen den dagen det blir aktuellt finns där som stöd i livets
            sista år. Det är en ordning som har tjänat oss väl och som vi
            ska bevara.
          </note>
          <note>
            För att säkra pensionerna finns det omfattande regler som styr.
            Bland annat regleras vilka risker som pensionsföretagen får ta
            med alla våra gemensamma pengar. Det är oerhört viktigt. I dag
            är regelverket ett lapptäcke av olika regler som ger en sammanfattningsvis
            otydlig bild som inte är lätt att följa.
          </note>
          <note>
            Med det regelverk som vi diskuterar i dag moderniserar vi och
            för samman ett antal regler så att det blir mer tydligt och de
            får en uppdatering. Det kommer att göra regelverket tydligare
            och säkrare för framtiden.
          </note>
          <note>
            Det har varit en oerhört lång process. Det förhandlades i EU
            en gång av finansmarknadsminister Peter Norman. Det säger någonting
            om historiken. Reglerna kommer att vara fullt genomförda först
            2032. Det beror på att de är oerhört omfattande och att förutsägbarhet
            är A och O för den här typen av regler.
          </note>
          <note>
            Under alla dessa år har det varit en omfattande dialog framför
            allt med arbetsmarknadens parter. Trots detta blev det, som Ulla
            Andersson mycket väl beskrev, ett antal frågor som uppkom under
            utskottets beredning. Det är ovanligt. Det har ställt höga krav
            på många. Det har handlat om god dialog med parterna i utskottet
            och dialog mellan riksdag och regering.
          </note>
          <note>
            Precis som Ulla Andersson sa är min bild att riksdagen här har
            visat styrka. Vårt dialogbaserade arbete i Sverige har visat vad
            vi kan leverera när vi pratar med varandra. Vi är många som ska
            vara stolta över detta.
          </note>
          <note>
            Det kvarstår arbete. Regeringen ska skyndsamt återkomma med förändringar
            kopplade till kapitalkrav, egenföretagare, möjligheten att reglera
            informationsgivning och tilläggsförsäkringar. Regeringen kommer
            att arbeta hårt för att återkomma skyndsamt, precis som riksdagen
            och utskottet vill.
          </note>
          <note>
            Det finns en övergångsperiod. Det gör att de nya pensionsföretag
            som kommer att bildas kommer att ha reglerna på plats i god tid
            även om det nu blir några månaders fördröjning med de sista detaljerna.
            Jag har också förstått att arbetsmarknadens parter är lugna med
            att tydligheten kommer att finnas på plats i tid.
          </note>
          <note>
            Ulla Andersson har gjort en mycket ärlig och rättfram beskrivning
            av arbetet. Det är värt att notera att inget av oppositionens
            partier valde att lägga fram följdmotioner. Det måste tolkas som
            att initialt när proposi ­ tionen kom till utskottet var alla
            nöjda. Sedan kom det i ett sent skede ny information. Den nya
            informationen har vi hanterat på ett ansvarsfull t och dialogbaserat
            sätt. Med det vill jag yrka bifall till utskottets förslag i be
            ­ tänkandet.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 18.)
          </note>
          <note>
            § 9 En effektivare flytträtt av försäkringssparande
          </note>
          <note>
            Finansutskottets betänkande 2019/20:FiU14
          </note>
          <note>
            En effektivare flytträtt av försäkringssparande (prop. 2018/19:124)
          </note>
          <note>
            föredrogs.
          </note>
          <note type="speaker">
            Anf. 117 INGEMAR NILSSON (S):
          </note>
          <note>
            Fru talman! Jag vill så här inledningsvis yrka bifall till utskottets
            förslag i finansutskottets betänkande nr 14 med det mycket spännande
            namnet En effektivare flytträtt av försäkringssparande .
          </note>
          <note>
            Införandet av flytträtt för individuell personförsäkring med
            sparmoment, det som i dagligt tal oftast omnämns som pensionsförsäkring
            men som kan vara betydligt mer än så, infördes i praktiken och
            realiteten för ungefär tolv år sedan.
          </note>
          <note>
            Det här gäller försäkringar som kan vara av lite olika skattekategorier,
            som kan ha lite olika syften, men som har det gemensamt att de
            innehåller ett sparande, en uppsamling av kapital. Det som flytträtten
            handlar om är rätten att flytta sitt sparade kapital från en försäkringsgivare
            till en annan.
          </note>
          <note>
            Det tidigare systemet, där en en gång tecknad försäkring av den
            här karaktären för alltid var inlåst hos det försäkringsbolag
            där du tecknat den, känns i dag lite otidsenligt, minst sagt.
            Dock ska sägas att det ingick i för ­ utsättningarna för hur bolagen
            då beräknade kostnader, avkastning och en viss garanterad återbäring
            till kunderna.
          </note>
          <note>
            I realiteten påbörjades en mer konsumentvänlig utveckling på
            det här området vid sekelskiftet genom möjligheten att avtala
            om flytträtt för nytecknade försäkringar. Men som sagt: Först
            den 1 juli 2007 infördes den generellt för alla nytecknade försäkringar.
            Här fanns och finns självklart ett oerhört viktigt konsumentperspektiv.
            Att ge konsumenterna större möjligheter och rättigheter att påverka
            sitt sparande var naturligtvis bakgrunden till den nya lagstiftningen.
          </note>
          <note>
            Fru talman! I början rådde det lite av vilda västern på området.
            En ganska het debatt uppstod om oskäliga och extremt höga kostnader
            och avgifter från bolagens sida med påstått syfte att motverka
            flytt av kapital. Från och med 2015 finns en typ av branschöverenskommelse,
            där också Finansinspektionen har varit en aktiv part, om ökad
            transparens när det gäller avgifterna, vad de innehåller och hur
            de beräknas. Hur effektiv överenskommelsen har varit låter jag
            vara osagt, men jag kan konstatera att debatten har varit betydligt
            mindre högljudd efter dess tillkomst. Kanske har den ökade transparensen
            givit önskade svar.
          </note>
          <note>
            Regeringens nu aktuella proposition syftar till att ytterligare
            stärka konsumenternas ställning på den här marknaden. Genom att
            tydligt begränsa vad försäkringsbolagen får ta ut avgifter för
            i samband med en flytt, nämligen den administrativa hanteringen
            av återköpet samt de kvarstående anskaffningskostnaderna, dock
            inte längre tillbaka än tio år från tecknandet, sätter man en
            tydlig gräns för avgifternas storlek.
          </note>
          <note>
            Propositionen är en väl avvägd reform som tar hänsyn till hela
            spararkollektivet. Vi värnar dem som vill flytta sin försäkring
            samtidigt som vi begränsar eventuella risker för de mindre aktiva
            spararna. Det är bra konsumentpolitik, och det är därför glädjande
            att det finns en bred enighet inom utskottet i det här avseendet.
          </note>
          <note>
            Fru talman! I en historisk kontext var det i praktiken enbart
            de försäkringar som i dag benämns som traditionell försäkring
            som förekom på den svenska marknaden. I takt med fondförsäkringarnas
            entré förändrades marknaden högst avsevärt. I fondförsäkring ligger
            ansvaret hos den försäkrade, hos konsumenten. Detta förutsätter
            ett aktivt agerande från kunden med möjlighet till hög avkastning,
            men också med hela risken av en finansiell nedsida. Fondförsäkring
            bygger på aktivitet, omsättning av placeringarna och korta placeringshorisonter.
          </note>
          <note>
            I traditionell försäkring ligger hela förvaltningsansvaret hos
            försäkringsbolaget. Det kräver en mindre, eller ingen, insats
            från den försäkrade. Men detta kan kanske få svårt att konkurrera
            när det gäller avkastning med en aktiv och kunnig fondförsäkringssparare.
            Man kan beskriva det som att traditionell försäkring är något
            för den som vill ha ett tryggt försäkringssparande men som inte
            själv är beredd att aktivt förvalta sitt sparande, utan medvetet
            överlåter detta till någon annan mot vissa garantier. Och tro
            mig – de kunderna finns också.
          </note>
          <note>
            Fru talman! Mot den bakgrunden riktar nu finansutskottet, också
            i bred enighet, ett tillkännagivande till regeringen att skyndsamt
            återkomma till riksdagen med ett lagförslag som tydligt skiljer
            fond- och depåförsäkring från traditionell försäkring i detta
            avseende. Detta görs med det tydligt uttalade syftet att ytterligare
            begränsa avgifterna för återköp och flytt av kapitalet i fond-
            och depåförsäkringar.
          </note>
          <note>
            Ett viktigt konsumentkrav kan därmed tillgodoses. Det är nämligen
            högst rimligt att riksdag och regering står på konsumenternas
            sida, men då gäller det att så långt det är möjligt stå på alla
            konsumenters sida. Det ska inte bara gälla de mest aktiva, utan
            man ska stå på just alla konsumenters sida.
          </note>
          <note>
            Fru talman! Jag ska avslutningsvis bara säga några ord om en
            motion som finns i betänkandet och som handlar om ytterligare
            åtgärder för att öka flyttfrekvensen på tjänstepensionsområdet.
            Motionären konstaterar att trots låga avgifter på området är flyttbenägenheten
            låg. Det är en intressant iakttagelse med tanke på förslagen i
            betänkandet. Om inte avgifterna har någon betydelse för flyttbenägenheten,
            vad krävs då? Och framför allt: Är det själva flyttandet i sig
            som är motionärens mål? Varifrån kommer de idéerna?
          </note>
          <note>
            Jag har nog hört en och annan aktör på marknaden som önskar ett
            ökat flyttande även inom tjänstepensionsområdet. Men om nu inte
            kunderna vill det, trots låga avgifter, är det då flyttandet i
            sig som är målet? Jag befarar det. Det är en utveckling som knappast
            är till gagn för konsumenterna, men väl för en del aktörer på
            marknaden.
          </note>
          <note>
            Fru talman! Jag yrkar bifall till utskottets förslag i betänkandet.
          </note>
          <note>
            (Applåder)
          </note>
          <note>
            Anf. 118 MATTIAS KARLSSON i Luleå (M):
          </note>
          <note>
            Fru talman! Jag vill börja med att yrka bifall till utskottets
            förslag i betänkandet.
          </note>
          <note>
            Möjligheterna att flytta sitt pensionssparande från ett bolag
            till ett annat har diskuterats i många år. De t finns en flytträtt
            i Sverige, men den är inte obegränsad. Det är uppenbart att det
            behövs skarpa och kraftfulla förbättringar av flytträtten för
            pensioner, och i det avseendet var regeringens för ­ slag alldeles
            för otillräckligt. Det är spararna som ska värnas, inte försäkringsbolagen.
          </note>
          <note>
            Det privata pensionssparandet blir allt viktigare för den slutgiltiga
            pensionen, och därmed ökar behovet av ett konsumentskydd som gör
            det möjligt för en sparare att välja bort dyra och dåliga pensionslösningar
            som över tid innebär lägre pensioner för den enskilde och stora
            intäkter för pensionsbolagen. Ett viktigt steg i detta är en förbättrad
            möjlighet att flytta pensionssparandet.
          </note>
          <note>
            Regeringens förslag hade till syfte att förbättra flytträtten,
            men det var otillräckligt och tog inte hänsyn till de centrala
            skillnader som finns inom olika försäkringslösningar. De höga
            flyttavgifterna skulle i många fall i praktiken bestå, och merparten
            av spararnas kapital skulle exkluderas från förändringarna.
          </note>
          <note>
            Bland annat gör propositionen inte någon åtskillnad mellan traditio
            ­ nella försäkringar och fond- och depåförsäkringar när det gäller
            vilka av ­ gifter som ska få tas ut vid flytt av försäkringsvärden.
            Medan traditionella pensionsförsäkringar har kollektiva försäkringsmoment
            och ofta investe ­ rar i mer illikvida tillgångar, som kräver
            viss inlåsning för att fungera, har fond- och depåförsäkringar
            andra spelregler. Flytträtten kan därför vara mer generös för
            fond- och depåförsäkringar. Regeringen har i stället valt att
            klumpa ihop dem, och regelverket för fond- och depåförsäkringar
            blir därför svagt och tandlöst ur ett konsumentperspektiv.
          </note>
          <note>
            Fru talman! Mot den bakgrunden föreslår utskottet att riksdagen
            gör ett tillkännagivande till regeringen att skyndsamt återkomma
            till riksdagen med lagförslag som tydligt skiljer fond- och depåförsäkringar
            från tradi ­ tionella försäkringar. Syftet med detta är att ytterligare
            begränsa avgifterna vid återköp och flytt av fond- och depåförsäkringar.
          </note>
          <note>
            Mer specifikt bör regeringen återkomma med ett lagförslag gällande
            fond- och depåförsäkringar som är utformat enligt följande riktlinjer.
          </note>
          <note>
            För det första: Flyttavgifterna ska begränsas. Utgångspunkten
            är att de enbart ska motsvara de direkta kostnaderna för den administrativa
            hanteringen av återköp eller överföringar beräknade för försäkringar
            av samma slag.
          </note>
          <note>
            För det andra: Ett avgiftstak på flyttavgiften bör införas, där
            kostnad ­ erna uttrycks i kronor och ören och följer den administrativa
            kostnaden för flytt. Detta gör flyttavgiften tydlig och överblickbar
            för konsumenten vid tecknandet av en försäkring.
          </note>
          <note>
            För det tredje: Försäkringar tecknade före den 1 juli 2007 bör
            omfattas av flytträtten på samma sätt som försäkringar tecknade
            därefter.
          </note>
          <note>
            För det fjärde, och slutligen: Möjligheten att införa ett fribelopp
            vid flytt av små försäkringsvärden och automatisk flytt av försäkringsvärden
            under fribeloppet vid byte av arbetsgivare bör utredas. Det skulle
            underlätta för den enskilde, som i dag riskerar att få stora delar
            av kapitalet upp ­ ätet av avgifter vid flytt av små belopp.
          </note>
          <note>
            Ett pensionssparande kan ses som en uppskjuten förvärvsinkomst
            som ska trygga försörjningen under pensionstiden. Det är därför
            av stor vikt ur konsumentperspektivet att marknaden fungerar tillfredställande
            och effektivt. Nu är det upp till regeringen att precis som vi
            här i riksdagen stå upp för pensionsspararna.
          </note>
          <note>
            (Applåder)
          </note>
          <note type="speaker">
            Anf. 119 DENNIS DIOUKAREV (SD):
          </note>
          <note>
            Fru talman! Sverigedemokraterna har de senaste åren drivit frågan
            om flytträtten i Sveriges riksdag, i finansutskottet. Därför var
            det ett mycket välkommet och angeläget besked för landets alla
            småsparare när reger ­ ingen under förra mandatperioden aviserade
            att man skulle gå fram med ett förslag som skulle förbättra den
            lagstadgade flytträtten på pensionsförsäkringsmarknaden.
          </note>
          <note>
            Bakgrunden är att Konkurrensverket 2016 och Finansinspektionen
            2017 i sina respektive rapporter konstaterade att det är dyrt
            och komplicerat att flytta pensionsförsäkring. Det finns ett antal
            barriärer som försvårar ett byte, bland annat höga avgifter som
            man som kund måste betala om man vill byta till ett presumtivt
            mer förmånligt alternativ.
          </note>
          <note>
            Därför var det välkommet när regeringen presenterade sin intention
            att åtgärda detta problem, i enlighet med de synpunkter som verket
            och Finansinspektionen fört fram. Sedan gick detta ut på remissrunda
            och kom tillbaka i form av ett mer eller mindre urvattnat förslag.
            Jag tänkte kommentera anskaffningskostnaderna, eftersom det är
            i dessa som det gjorts betydande försämringar i relation till
            ursprungsförslaget. Det är också kring dessa som mycket av debatten
            har kretsat.
          </note>
          <note>
            När ett försäkringsbolag eller vilket bolag som helst säljer
            en produkt eller tjänst uppstår kostnader relaterade till försäljningsprocessen.
            Det kan som i detta fall handla om provisioner till försäkringsförmedlarna.
            Vissa försäkringsbolag har valt att balansera denna kostnad som
            en tillgångspost och sedan skriva av den under ett antal års tid,
            i stället för att ta den direkt på årets resultat och därmed belasta
            årets resultaträkning. Det är därför logiskt att en del av försäkringsbranschen
            är mån om en lång avskrivningstid, eftersom alternativet innebär
            betydande nedskrivningar av nuvarande tillgångar.
          </note>
          <note>
            Det är detta som är pudelns kärna: Bolagen äger rättigheten att
            göra denna redovisningsmetod till en del av sin affärsmodell,
            men de äger inte rättigheten att få denna affärsmodell skyddad
            av Sveriges riksdag. Det är en grundläggande marknadsekonomisk
            princip att konkurrens bidrar till utveckling, till innovation
            och till en effektiv prissättning av varor och tjänster. Detta
            är därför ett klockrent exempel på vad som händer när konkurrensen
            tillåts begränsas: Konsumenterna får bära kostnaden i form av
            omotiverade prisökningar och välfärdsförluster.
          </note>
          <note>
            Jag måste säga att jag är något förvånad över regeringens offensiv
            mot människors privatekonomi, speciellt när man erkänner problemet.
            Hur kommer det sig att man gör en 180-graderssväng på så kort
            tid? Det är ingen liten positionsförflyttning man gjort när man
            gått från fem års anskaffningskostnader till en dubblering.
          </note>
          <note>
            På ett annat sätt är jag ändå inte förvånad över detta agerande.
            Först gav man sig på folks besparingar genom att höja ISK-skatten.
            Sedan ställ ­ de man sig på försäkringsjättarnas sida och vägrade
            förbättra flytträtten. Samtidigt har Sverigedemokraterna konsekvent
            och tveklöst hela tiden stått upp för landets alla småsparare.
          </note>
          <note>
            Fru talman! Propositionen mötte sedermera motstånd i utskottet,
            så pass mycket motstånd att vi pressat regeringspartierna och
            nu nått en majoritet för de förslag som är nödvändiga för att
            ställa saker och ting till rätta. Det gäller de fyra punkterna
            om anskaffningskostnaderna, avgiftstaket, retroaktiviteten och
            fribeloppet. För detta vill jag passa på att tacka övriga partier,
            speciellt Kristdemokraterna som tillsammans med SD har varit drivande
            i denna fråga.
          </note>
          <note>
            Men jag måste säga, fru talman, att jag inte känner mig helt
            bekväm med att nu lämna detta ansvar till regeringen att infria.
            Tillkännagivanden bygger som bekant på konstitutionell praxis,
            vilket betyder att regeringen inte är rättsligt bunden att följa
            dem. Regeringen har tidigare beskrivit tillkännagivanden i termer
            av riksdagens ”viljeyttringar”, vilket gör mig ge ­ nuint orolig
            och ger all anledning att bevaka frågan mycket noggrant i framtiden.
            Riksdagen har också verktyg för att hantera en situation där ansvarigt
            statsråd inte följer ett tillkännagivande.
          </note>
          <note>
            Regeringen måste nu leverera. Jag hoppas att man hedrar tillkännagivandet
            och ser till att landets alla småsparare faktiskt får den konsumentmakt
            som är samhällsekonomiskt motiverad. Jag yrkar bifall till utskottets
            förslag.
          </note>
          <note>
            (Applåder)
          </note>
          <note type="speaker">
            Anf. 120 ULLA ANDERSSON (V):
          </note>
          <note>
            Fru talman! Ingemar Nilsson sa i sin inledning att det var en
            spännande rubrik. Jag tror att vi har lite skilda uppfattningar
            om vad spänning består av.
          </note>
          <note>
            Jag kan konstatera att det även i det här fallet kanske har varit
            en något annorlunda process i utskottet än vad det brukar vara.
            Men jag kan också konstatera att när utskottet kom överens om
            att skilja depå- och fondförsäkringar från de traditionella kunde
            vi också finna en gemensam väg framåt i att stärka konsumenternas
            ställning på finansmarknaden.
          </note>
          <note>
            Som jag har tolkat regeringen har man utgått från den befintliga
            lagstiftningen, som reglerar dessa försäkringar gemensamt. Så
            var det även under den borgerliga regeringen. När det sedan har
            funnits olika politiska initiativ, bland annat i motioner från
            bland andra Vänsterpartiet, har man kommit med i processen och
            sett att det går att skilja försäkringarna åt i lagstiftningen,
            vilket skulle förbättra konsumenternas ställning på finansmarknaden.
          </note>
          <note>
            Det är rimligt att särskilja dessa försäkringsprodukter från
            varandra. Traditionella försäkringar är ett långvarigt avtal där
            bolagen tar ansvar inte enbart för dem som flyttar sina försäkringar
            utan självklart också för det stora flertal som ligger kvar. Man
            bär tillsammans med dem som ligger kvar i försäkringarna ett ömsesidigt
            risktagande. Kunderna har tecknat långvariga avtal med bolaget,
            och bolaget har gjort långsiktiga placeringar för att uppfylla
            de avtalen. På det sättet funkar inte en depå- eller en fondförsäkring.
          </note>
          <note>
            I detta betänkande föreslås alltså ett tillkännagivande till
            regeringen om att skyndsamt återkomma med lagförslag som skiljer
            de olika försäkringsformerna från varandra. Syftet med detta är,
            precis som har framgått här i talarstolen, att kraftigt begränsa
            avgifterna vid återköp och vid flytt av fond- och depåförsäkringar.
          </note>
          <note>
            Vänsterpartiets förslag om att införa ett tak för flyttavgiften
            i kronor och ören ingår också i tillkännagivandet, vilket vi självklart
            uppskattar. Folk ska kunna veta vad deras ingångna avtal innebär
            och vilka konsekvenser i form av kostnader de får innan de tecknar
            sin försäkring, inte vara utlämnade till bolagens svårförståeliga
            och många gånger ogenomträngliga beräkningar i efterhand.
          </note>
          <note>
            I tillkännagivandet finns också ett krav på flytträtt för depå-
            och fondförsäkringar tecknade före den 1 juli 2007, det vill säga
            en retroaktiv lagstiftning. När inte de traditionella försäkringarna
            innefattas i det kravet har vi gjort bedömningen att det kan ingå
            i regeringens arbete med ny lagstiftning, särskilt som det finns
            en brasklapp om ”att inte avgörande skäl talar mot detta”. Det
            är inte brukligt att vi håller på med retroaktiv lagstiftning,
            men med den brasklappen tycker vi att detta är värt att titta
            på.
          </note>
          <note>
            Totalt sett menar vi att betänkandet och tillkännagivandet stärker
            konsumenternas ställning, minskar deras kostnader, ökar konkurrensen
            samt sätter press nedåt på konsumenternas avgifter och därmed
            förbättrar deras privatekonomiska situation framöver. Jag yrkar
            bifall till utskottets förslag.
          </note>
          <note type="speaker">
            Anf. 121 KAROLINA SKOG (MP):
          </note>
          <note>
            Fru talman! Möjligheten att flytta sin pension är viktig på två
            sätt. Dels är det en grundläggande konsumentpolitisk princip att
            man har möjlighet att påverka det som är ens eget, dels är det
            ett implicit hot mot ett bolag som överväger att slarva med våra
            pensionspengar att då kan kunderna helt enkelt sticka.
          </note>
          <note>
            Det är viktigt att flytträtten är reell. Vi måste komma till
            rätta med de avarter som fortfarande finns med hutlösa priser
            för flyttar. Därför är det oerhört viktigt, det steg som vi nu
            tar genom tydligare regler för vilka kostnader som försäkringsföretag
            får beakta när de fastställer avgifter för återköp och flytt.
            Vi tar oerhört viktiga steg med den proposition som reger ­ ingen
            har lagt på vårt bord.
          </note>
          <note>
            Men ytterligare arbete kvarstår. Vi har fört diskussioner i utskottet,
            och som Ulla Andersson redovisade har vi kommit överens om att
            möjligheten att skilja på olika affärsupplägg är en nyckel i de
            samtalen. Vi är överens om att det är något som vi ger regeringen
            i uppdrag att återkomma om tillsammans med några andra punkter.
          </note>
          <note>
            Vi ska inte vara nöjda förrän vi verkligen har en riktigt bra
            reglering så att flytträtten är reell. När vi beaktar om den är
            tillräckligt bra är det viktigt att vi beaktar rätten både för
            dem som vill flytta, som vill vara aktiva, och för alla som väljer
            att inte flytta. Deras konsumentskydd är också viktigt. Jag tar
            upp detta eftersom min bild är att det ofta försvinner i debatten.
            Deras rättighet att behålla värdet av det de har lagt in är lika
            viktig, och det får inte skeva åt något håll.
          </note>
          <note>
            När vi gör detta tycker jag också att det är viktigt att ha med
            sig att det är rimligt att anta att pensionerna för gruppen som
            väljer att ha kvar sina pengar och inte flytta dem följer samma
            mönster som övriga pensioner. Det är en grupp som tenderar att
            ha lägre utbildning och tillgång till mindre information. Det
            är helt enkelt en grupp i samhället som vi politiskt måste värna
            mer. Det tycker jag är viktigt att vi har med oss i diskussionen
            när vi fortsätter arbeta med detta framöver.
          </note>
          <note>
            Med detta vill jag yrka bifall till utskottets förslag.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 18 . )
          </note>
          <note>
            § 10 Köp på saklig grund
          </note>
          <note>
            Finansutskottets betänkande 2019/20:FiU17
          </note>
          <note>
            Köp på saklig grund (skr. 2018/19:148)
          </note>
          <note>
            föredrogs.
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut fattades under § 18.)
          </note>
          <note>
            § 11 Transmissionsledningar för naturgas mellan EU och tredjeland
          </note>
          <note>
            Näringsutskottets betänkande 2019/20:NU8
          </note>
          <note>
            Transmissionsledningar för naturgas mellan EU och tredjeland
            (prop. 2019/20:16)
          </note>
          <note>
            föredrogs.
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut fattades under § 18.)
          </note>
          <note>
            § 12 Byggnaders energiprestanda
          </note>
          <note>
            Civilutskottets betänkande 2019/20:CU3
          </note>
          <note>
            Byggnaders energiprestanda (skr. 2018/19:152)
          </note>
          <note>
            föredrogs.
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut fattades under § 18.)
          </note>
          <note>
            § 13 Ändrade mervärdesskatteregler vid gränsöverskridande handel
            mellan företag
          </note>
          <note>
            Skatteutskottets betänkande 2019/20:SkU4
          </note>
          <note>
            Ändrade mervärdesskatteregler vid gränsöverskridande handel mellan
            företag (prop. 2018/19:160)
          </note>
          <note>
            föredrogs.
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut fattades under § 18.)
          </note>
          <note>
            § 14 Ändring i skatteavtalet mellan Sverige och Portugal
          </note>
          <note>
            Skatteutskottets betänkande 2019/20:SkU6
          </note>
          <note>
            Ändring i skatteavtalet mellan Sverige och Portugal (prop. 2019/20:5)
          </note>
          <note>
            föredrogs.
          </note>
          <note type="speaker">
            Anf. 122 ANNA VIKSTRÖM (S):
          </note>
          <note>
            Herr talman! Detta ärende handlar om ändringar i det tidigare
            skatteavtalet mellan Portugal och Sverige som framförhandlades
            2002 och började gälla från den 31 december 2003. Som för alla
            skatteavtal handlar det om att undvika dubbelbeskattning och förhindra
            skatteflykt för i detta fall skatter på inkomst, där också pensioner
            ingår.
          </note>
          <note>
            Regeringens och ett enigt skatteutskotts förslag är att anta
            en ny lag om ändring i lagen om skatteavtal mellan Sverige och
            Portugal. Jag yrkar bifall till förslaget.
          </note>
          <note>
            Ändringarna innebär att pension och liknande ersättning från
            tidigare enskild anställning även får beskattas i källstaten.
            Källstaten är den stat i vilken inkomsten skapats.
          </note>
          <note>
            I detta nya avtal ska Sverige se till att dubbelbeskattning inte
            sker genom att göra en avräkning. Om pensionen beskattas i den
            stat där personen som tar emot pensionen är bosatt får beskattning
            i källstaten ske, dock tidigast från och med den 1 januari 2023.
          </note>
          <note>
            I det nya skatteavtalet införs även de nya internationella minimistandarder
            på skatteavtalsområdet som tagits fram inom ramen för internatio
            ­ nellt samarbete för att förhindra skatteflykt.
          </note>
          <note>
            Den svenska skatteavtalspolicyn är sedan lång tid tillbaka att
            källstaten ska ha den primära beskattningsrätten. Organisationen
            för ekonomiskt samarbete och utveckling, OECD, har tagit fram
            en modell för bilaterala skatteavtal där det i en artikel står
            att pension från tidigare enskild anställning endast ska beskattas
            i hemviststaten. Hemviststaten är den stat i vilken inkomsttagaren
            är bosatt och/eller skriven. Sverige hade under lång tid en reservation
            mot artikeln för att tydliggöra den svenska avtalspolicyn. Sedan
            2005 framgår dock av kommentaren till OECD:s nya modellavtal att
            källstatsbeskattning är ett likvärdigt alternativ till hemviststatsbeskattning.
          </note>
          <note>
            I det gamla avtalet med Portugal accepterade Sverige i en kompromiss
            att som källstat avstå beskattningsrätten till pension från tidigare
            enskild anställning. Det gjordes utifrån vad som gällde då: att
            beskattning skulle ske i Portugal.
          </note>
          <note>
            Portugal införde 2009 särskilda skatteregler, som i korthet innebar
            att personer som flyttade dit kunde ansöka om att tillhöra en
            grupp som inte behövde ta upp bland annat pensioner för beskattning.
            Genom detta föll underlaget för den kompromiss som Sverige gick
            med på 2002.
          </note>
          <note>
            Det har aldrig varit meningen med skatteavtalet med Portugal
            att skapa en generell skattebefrielse för vissa inkomster. I Sverige
            medges skatte ­ mässigt avdrag för pensioner hos arbetsgivaren
            eller den enskilde då be ­ skattning i stället sker vid uttaget.
            Alltså är principen att pensioner beskat ­ tas när de tas ut,
            av källstaten eller hemviststaten.
          </note>
          <note>
            Om en hemviststat, i detta fall Portugal, inte uppfyller det
            som var intentionen med tidigare avtal får beskattning ske av
            källstaten Sverige, som betalar ut pensionen. Sverige är inte
            ensamt om att tycka detta. Flera andra länder har agerat för att
            påverka Portugal i denna fråga och fått nya avtal. Finland har
            till och med sagt upp skatteavtalet med Portugal, då ingen förändring
            skedde.
          </note>
          <note>
            Herr talman! I ett alltmer gemensamt Europa ska givetvis medborgarna
            när de så vill kunna flytta och skriva sig i vilket medlemsland
            som helst. Vi socialdemokrater har också den uppfattningen att
            det är nationalstaterna som äger sin skattepolitik, och den ska
            inte utsättas för någon europeisk likriktning i devalverande syfte.
            Ett relativt högt skatteuttag på breda skattebaser är och förblir
            grunden för att kunna bygga och utveckla välfärden oavsett vilket
            land det gäller.
          </note>
          <note>
            I umgänget mellan medlemsländerna är det därför viktigt att till
            exempel genom skatteavtal täppa igen hål i skattesystemet som
            det vi haft i avtalet med Portugal. Det är rättfärdigt att både
            ta ut och betala skatt. Det är glädjande att samtliga partier
            i utskottet tillstyrker propositionen i sin helhet och därför
            nu säger ja till detta skatteavtal, som täpper igen det kryphål
            som funnits vad gäller Portugal.
          </note>
          <note>
            (Applåder)
          </note>
          <note type="speaker">
            Anf. 123 BORIANA ÅBERG (M):
          </note>
          <note>
            Herr talman! Jag vill ta upp den oanständiga och oansvariga retorik
            som har föregått ändringen av skatteavtalet med Portugal samt
            klargöra några av de felaktiga uppfattningar som har spridits.
          </note>
          <note>
            Faktum är att den socialdemokratiska regeringen har piskat upp
            en upprörd stämning, helt i onödan. Det har talats om kryphål
            i lagen, helt grundlöst. Det är inget kryphål utan helt i enlighet
            med OECD:s modellavtal att Portugal har rätt att beskatta svenska
            privata tjänstepensioner.
          </note>
          <note>
            Att Portugal 2009 införde ett nytt regelverk där inflyttade EU-medborgare
            beskattas enligt särskilda regler under tio år är en helt annan
            fråga. Det är Portugals angelägenhet, och det infördes framför
            allt för att locka tillbaka utflyttade portugiser från bland annat
            Frankrike och Brasilien. Men det gäller självklart även andra
            EU-medborgare eftersom EU-lagstiftningen kräver likvärdig behandling.
          </note>
          <note>
            Om den portugisiska regeringen har bedömt att det gagnar det
            egna landet att pensionärer flyttar dit, konsumerar och skapar
            jobb är det rätt och bra för dem att ha regler som främjar detta.
            Oftast betalar dessa EU ‑ pensionärer mer skatt i Portugal än
            vad en portugis gör under hela sitt liv.
          </note>
          <note>
            Exempelvis betalar köparen av en bostad en skatt på mellan 5
            och 7 procent. Vid inköp av en bil betalar man bilaccis på 35
            procent av bilens pris plus moms på denna skatt. Fastighetsskatten
            där är dubbelt så hög som den svenska fastighetsavgiften. Man
            betalar också vägavgifter, konsum ­ tionsskatter och så vidare.
            Portugal har ett samlat skattetryck på 35 pro ­ cent, men eftersom
            pensionerna är mycket låga betalar många portugisiska pensionärer
            ingen skatt alls.
          </note>
          <note>
            Men dagens debatt handlar om de pensionerade svenskar som bor
            i Portugal. Den gruppen är ganska liten – enligt uppgift från
            Pensionsmyn ­ digheten 1 448 personer, som betalar SINK-skatt
            på sina allmänna pensio ­ ner, skatt på tjänstepensioner från
            offentlig sektor, skatt på privat pensions ­ sparande, kupongskatt
            på utdelningar från svenska bolag, avkastningsskatt på kapitalförsäkringar
            och avkastningsskatt på individuella sparkonton. Någon skattefrihet
            är det alltså inte tal om. Av dessa 1 448 personer uppbär kanske
            hälften även privata tjänstepensioner.
          </note>
          <note>
            Dessa människor har kallats för skattesmitare. Det har skadeglatt
            uttryckts att det är slut på sötebrödsdagarna för dem. Man har
            skapat en föreställning om att dessa personer på något sätt inte
            gör rätt för sig. Det är helt fel. Dessa människor har betalat
            skatt under hela sitt yrkesliv och betalar nu skatt på alla delar
            av sina pensioner, utom just den privata tjänstepensionen.
          </note>
          <note>
            Det finns många skäl att flytta utomlands på ålderns höst. Men
            det är inte något man gör lättvindigt bara för att plocka ut sin
            privata tjänstepen ­ sion och sedan återvända till Sverige för
            att belasta sjukvården, vilket har gjorts gällande. Om regeringen
            befarar sådana upplägg är det bättre att se över reglerna för
            vem som har rätt till sjukvård i landet, vilket för övrigt är
            välbehövligt med tanke på att till exempel de som vistas illegalt
            i Sverige har rätt till sjukvård.
          </note>
          <note>
            Herr talman! Jag vill understryka att vi precis lika mycket som
            vi är emot att stora grupper människor felaktigt kallas för skattesmitare
            är emot skatteflykt.
          </note>
          <note>
            En sak är säker – avtalet med Portugal kunde ha hanterats på
            ett mycket bättre sätt. Magdalena Andersson har föga diplomatiskt
            uttryckt att vi nu har släpat portugiserna till förhandlingsbordet
            samt hotat att säga upp avtalet. Det är således bristen på alternativ
            som gör att vi står bakom beslutet.
          </note>
          <note>
            En uppsägning av dubbelbeskattningsavtalet skulle få oanade och
            mycket allvarliga konsekvenser, inte minst för handeln mellan
            Sverige och Portugal. Därför bör regeringen använda sig av diplomati
            och inte av hot om avtalsuppsägning.
          </note>
          <note>
            Det skulle vara intressant att få veta hur många arbetstimmar
            som har lagts ned på Finansdepartementet för att driva ändringar
            i skattelagstiftningen i ett annat land gällande några hundra
            utflyttade svenskar som inte längre nyttjar den svenska välfärden,
            eller snarare det som är resterna av den svenska välfärden. Det
            regeringen borde lägga kraft på är att se till att alla som bor
            i Sverige har ett arbete och betalar skatt. Regeringen borde också
            primärt fokusera på att de som betalar skatt i Sverige ska få
            något tillbaka för sina surt förvärvade skattepengar.
          </note>
          <note>
            (Applåder)
          </note>
          <note type="speaker">
            Anf. 124 HAMPUS HAGMAN (KD):
          </note>
          <note>
            Herr talman! Syftet med internationella skatteavtal är att fördela
            beskattningsrätt mellan stater. Man vill undvika att inkomster
            av olika sorter beskattas flera gånger men också att skattefrihet
            uppstår för vissa inkomster genom att de inte beskattas i något
            land. Detta var syftet också när avtalet mellan Sverige och Portugal
            tecknades en gång i tiden.
          </note>
          <note>
            De förändringar som därefter har skett i Portugal har lett till
            en situa ­ tion som alltså inte överensstämmer med de intentioner
            som fanns när av ­ talet tecknades. Syftet var aldrig att medge
            skattefrihet för vissa inkomster i båda länder. När förutsättningarna
            förändras, som de har gjort efter att Portugal införde de så kallade
            NHR-reglerna, måste också avtal kunna uppdateras. Det är det som
            sker nu.
          </note>
          <note>
            Jag vill, precis som tidigare talare, i detta sammanhang påpeka
            att den skattefrihet som uppstått har gällt vissa inkomster. Det
            är inte så att svens ­ ka pensionärer har levt ett liv i total
            skattefrihet i Portugal, vilket det har låtit som i debatten,
            inte minst från finansministern. Tvärtom betalas många både lokala
            skatter och skatter hemma i Sverige, som Boriana Åberg tidigare
            var inne på. Vi kristdemokrater står alltså inte bakom den retorik
            som Magdalena Andersson har använt i den mediala diskussionen
            kring detta.
          </note>
          <note>
            Skatteutskottet har varit enigt i behandlingen av detta ärende,
            och det finns inga reservationer eller yttranden från något parti.
            Detta markerar att alla anser att det är rimligt att skatt ska
            betalas på dessa inkomster.
          </note>
          <note>
            Däremot kan och ska nivån på beskattningen givetvis diskuteras.
            Krist ­ demokraterna har länge drivit på för lägre skatter, generellt
            men också sär ­ skilt för pensionärer. Vår långsiktiga målsättning
            är att det samlade skatte ­ trycket ska ned. Särskilt prioriterat
            är det att sänka skatterna på inkomst av arbete. Pension är som
            bekant uppskjuten lön och ska därmed självklart inkluderas i detta.
          </note>
          <note>
            Med det sagt yrkar jag bifall till skatteutskottets förslag,
            herr talman.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 18.)
          </note>
          <note>
            § 15 Straffet för mord
          </note>
          <note>
            Justitieutskottets betänkande 2019/20:JuU4
          </note>
          <note>
            Straffet för mord (prop. 2018/19:138)
          </note>
          <note>
            föredrogs.
          </note>
          <note type="speaker">
            Anf. 125 GUSTAF LANTZ (S):
          </note>
          <note>
            Herr talman! Rätten till liv är den viktigaste rätt som staten
            har att värna. Den tillhör de mänskliga rättigheternas absoluta
            kärna. Samtidigt är livstidsstraffet vår mest ingripande åtgärd
            mot en enskild. Det är därför med en speciell vördnad inför riksdagsuppdraget
            som jag i dag deltar i denna debatt om straffet för mord, eller
            närmare bestämt om i vilka fall lagens strängaste straff ska kunna
            utdömas när någon har mördats.
          </note>
          <note>
            ”Sorg är kärlek som inte vet vart den ska ta vägen.” Orden kommer
            från ett barn i Svenska kyrkans barnverksamhet i Linköping. De
            återgavs nyligen på en begravning som jag deltog vid. Meningen
            fångar precis vad som sker med omgivningen när en människa rycks
            ifrån oss. När en människa dödas är det inte bara en värld som
            släcks för den vars hjärta slutar slå. Döden förändrar världen
            för alltid för dem i offrets närhet som lever vidare.
          </note>
          <note>
            När barnets kärlek till sin mamma inte vet vart den ska ta vägen
            förvandlas den till en olidlig sorg. När pappans kärlek till sitt
            barn inte vet vart den ska ta vägen fylls bröstet av sorgens omätliga
            tyngd.
          </note>
          <note>
            Ett mord släcker livet för den mördade och skymmer världen för
            dem som lever vidare. Varje mord drabbar så många fler än den
            mördade.
          </note>
          <note>
            Herr talman! Under flera år har gapet mellan vad domstolarna
            ansett vara juridiskt korrekt och vad allmänheten anser rättvist
            blivit allt större när det gäller straffet för mord. Det finns
            en stark gemensam vilja i denna kammare att minska detta gap genom
            att göra livstidsstraffet till utgångspunkten vid mord och inte
            som nu undantaget.
          </note>
          <note>
            Syftet med regeringens lagförslag är glasklart: Fler livstidsstraff
            ska dömas ut. Det vanligaste straffet för mördare ska vara lagens
            strängaste, det vill säga livstids fängelse. Det och inget annat
            ska vara den naturliga påföljden när någon har mördats.
          </note>
          <note>
            Ytterst handlar det om förtroendet för rättsstaten och demokratin.
            Vi har många fall där de flesta av oss har sett det uppenbart
            orimliga i straffen som dömts ut. Vi har sett hur förövare undgått
            livstidsstraff när kvinnor mördats i hemmet framför sina egna
            barn. Det förslag som vi nu ska ta ställning till ger domstolarna
            helt andra möjligheter att döma ut livstidsstraff i sådana situationer.
          </note>
          <note>
            Gällande lagstiftning ger i dag vägledning om när livstidsstraffet
            ska komma i fråga genom orden ”om omständigheterna är försvårande”.
            Nu föreslår regeringen att domstolarna ska döma med följande lagtext
            som grund: ”Som skäl för livstids fängelse ska det särskilt beaktas
            om gärning ­ en föregåtts av noggrann planering, präglats av särskild
            förslagenhet, syftat till att främja eller dölja annan brottslighet,
            inneburit svårt lidande för offret eller annars varit särskilt
            hänsynslös.”
          </note>
          <note>
            Senast 2014 gjordes en lagändring för att åstadkomma att fler
            mördare skulle möta livstidsstraffet. Den dåvarande alliansregeringen
            gjorde samma bedömning som nuvarande regering om angelägenheten
            att skärpa lagstiftningen. Denna lagstiftning blev dock ett misslyckande
            efter att Högsta domstolen år 2016 konstaterade att lagens utformning
            inte kunde föranleda någon annorlunda tillämpning i landets domstolar
            än den som rådde före lagändringen. Annorlunda uttryckt: Domstolarna
            dömer på som vanligt efter HD:s avgörande, och de flesta mördare
            döms nu inte till livstids fängelse.
          </note>
          <note>
            Det är därför bra att regeringen med ett brett stöd i riksdagen
            går fram med ett nytt och skarpare förslag, så att livstidsstraffet
            vid mord används på ett sätt som bättre svarar mot vad lagstiftare
            och allmänhet under en längre tid önskat.
          </note>
          <note>
            Herr talman! Gällande frågan som väckts i utskottet om att ta
            bort preskriptionen avseende mord för gärningsmän under 21 år
            vill jag säga att regeringen arbetar med frågan. Det pågår nu
            en beredning av Ungdomsreduktionsutredningens förslag i betänkandet
            Slopad straffrabatt för unga myndiga . Vi anser att den pågående
            beredningen inte bör föregripas och är därför inte beredda att
            ställa oss bakom ett sådant tillkännagivande som föreslås i betänkandet.
          </note>
          <note>
            En fullständig belysning av angelägna frågor som rör lagens strängaste
            straff är viktig och har nu initierats av regeringen. Det är bra.
          </note>
          <note>
            Jag yrkar bifall till reservation 4.
          </note>
          <note>
            (Applåder)
          </note>
          <note type="speaker">
            Anf. 126 ADAM MARTTINEN (SD):
          </note>
          <note>
            Herr talman! Jag är glad över att vi i den här kammaren tycks
            ha en bred enighet om att livstidsstraffet ska finnas och att
            de flesta partier är överens om att livstidsstraffet ska vara
            normalpåföljden för ett brott som mord.
          </note>
          <note>
            Att livstidsstraffet ska vara normalfallet för mord har varit
            den lagstiftande församlingens intention ganska länge i vårt land,
            men ändå har inte detta återspeglats i de domar vi alltför ofta
            får läsa. Nu avser justitieutskottet att det ska bli större tydlighet
            och en konsekvent hållning där mord ska generera livstidsstraff.
          </note>
          <note>
            I betänkandet har Sverigedemokraterna tillsammans med andra oppositionspartier
            lagt till textstycken som gör att det blir tydligare.
          </note>
          <note>
            För cirka en vecka sedan kunde vi läsa i tidningarna om ett beställningsmord
            där en skyldig 28-åring dömdes till 18 års fängelse för mord,
            trots att tingsrätten på sex punkter ansett att det fanns försvårande
            omständigheter:
          </note>
          <note>
            I tingsrättsdomen anges att den åtalade suttit häktad i ett och
            ett halvt år som en förmildrande omständighet, och domen blev
            därför inte livstid utan 18 års fängelse. Detta visar på att det
            krävs en tydligare angivelse i lagen om att mord som exempelvis
            sker mellan kriminella nätverk eller med ett vinningssyfte alltid
            ska leda till livstidsstraff. Lagen behöver också bli tydligare,
            så att mord generellt leder till livstidsstraff.
          </note>
          <note>
            Särskilt magstarkt blir det när kvinnor kan slås ihjäl under
            ett långt och plågsamt förlopp utan att påföljden blir livstid.
            Än mer frånstötande blir det att en och samma gärningsperson kan
            slå ihjäl flera kvinnor, sitta av fängelsestraffet, komma ut och
            slå ihjäl kvinnor igen utan att dömas till livstids fängelse.
          </note>
          <note>
            I det här sammanhanget kan det vara värt att tänka på att Vänsterpartiet
            vill avskaffa livstidsstraffet och garantera samtliga kvinnohatande
            mörda ­ re en upprepad möjlighet att släppas ut och mörda igen.
            Vänsterpartiet har lagt fram det förslaget som en reservation
            i betänkandet, och det tänker de rösta på. Det är något som Sverigedemokraterna
            aldrig tänker ställa upp på.
          </note>
          <note>
            Sverigedemokraterna vill på många sätt förändra väldigt många
            straff. Vi vill exempelvis införa en påföljd om förvaringsdom,
            där en dokumenterat farlig individ ska kunna hållas inlåst i förlängd
            tid efter ett tidsbestämt straff om individen inte har kunnat
            dömas till ett livstidsstraff.
          </note>
          <note>
            I huvudsak står vi bakom det nu aktuella betänkandet med förhoppning
            om att livstidsstraffet blir normalpåföljden för ett brott som
            mord, men vi har också en reservation som syftar till att noggrant
            följa domstolarnas praxis och återkomma med förändringar om lagstiftarens
            intentioner inte återspeglas i praktiken. Därför väljer jag avslutningsvis
            att yrka bifall till reservation 2.
          </note>
          <note type="speaker">
            Anf. 127 LINDA WESTERLUND SNECKER (V):
          </note>
          <note>
            Herr talman! Hemmet är den farligaste platsen för en kvinna att
            befinna sig på. Det är hemmet som i 80 procent av fallen är brottsplatsen
            när en kvinna mördas. Det är i hemmet som den relativt väletablerade
            mannen med en stabil tillvaro och ett arbete utför dödligt våld
            mot kvinnor. Det är mannen som så många av oss tror ”aldrig skulle
            göra någonting” som just gör någonting.
          </note>
          <note>
            Mäns våld mot kvinnor skiljer sig från mäns våld mot män. Runt
            hälften av förövarna av dödligt våld mot kvinnor är inte tidigare
            dömda för något brott. Bara en fjärdedel av dem har tidigare dömts
            för våldsbrott. När det gäller gängkriminalitet och skjutningar
            är det narkotikabrott, illegala vapen, arbetslöshet och avsaknad
            av stabilitet och utbildning som utlöser våldet.
          </note>
          <note>
            Våld ser olika ut. Mord sker av olika anledningar. Men gemensamt
            för gärningsmännen är att de är just män. Män mördar och slår
            kvinnor men framför allt andra män. Män är förövare, och män är
            brottsoffer. Det är för att gärningsmännen har så pass mycket
            gemensamt men ändå så pass mycket som skiljer dem åt som jag har
            svårt att se att alla ska dömas till samma slags straff vid brottet
            mord.
          </note>
          <note>
            Livstidsstraffet är inte det enda svaret. Brottsoffret får inte
            livet tillbaka.
          </note>
          <note>
            Däremot kan mäns våld drastiskt minska. Det görs dock inte genom
            höjda straff, för män som slår har redan passerat så många gränser
            att straffet inte spelar någon roll. Mäns våld kan bara stoppas
            genom att män slutar att slåss och vara våldsamma och slutar att
            fostras till att tro att kvinnor och barn är lägre stående varelser.
          </note>
          <note>
            Tro mig: Jag önskar att just ett långt straff skulle kunna stoppa
            mäns våld mot kvinnor, men det här är en epidemi som inte verkar
            ha något slut. Jag önskar att ett långt straff skulle få stopp
            på skjutningarna i Malmö så att vi inte får fler föräldrar som
            aldrig mer kan säga godnatt till sin älskling på kvällen. Men
            narkotikan och vapnen kommer att finnas kvar trots höjda straff.
          </note>
          <note>
            Det här är ett hänsynslöst våld som kostar människoliv och enorma
            summor för samhället. Därför behövs helt andra åtgärder. Det behövs
            en ändrad maskulinitetsnorm och ett mer jämställt samhälle. När
            brottet tyvärr begås behövs ett gediget brottsofferstöd och en
            särskild brottsskadeersättning för kvinnor som är utsatta för
            mäns våld. Det behövs stöd till kvinnojourer, en socialtjänst
            som kan stötta och bostäder att flytta till. Det är detta vi borde
            debattera i dag.
          </note>
          <note>
            Forskningsresultat både i Sverige och i utlandet visar att frihetsberöv
            ­ ande påföljder är ineffektiva. Kriminalvården efterfrågar inte
            längre straff utan menar att myndigheten kan göra mer och bättre
            arbete inom frivård ­ ens ramar med behandlingsprogram och vård
            i frihet. Både då ­ varande och nuvarande generaldirektör på Kriminalvården
            efterfrågar en utveckling av straff i frihet i stället för längre
            perioder av inlåsning.
          </note>
          <note>
            Brottsförebyggande rådet anser att straffskärpning för mord inte
            har någon belagd brottsförebyggande effekt, att det är olämpligt
            att lagstifta utifrån kvantitativa mål och att förslaget åsidosätter
            de bärande principerna om proportionalitet. Med det här förslaget
            kommer domstolarna att bindas vid det yttersta straffet i stället
            för som när det gäller all annan brottslighet utgå från straffmätning
            utifrån proportionalitet.
          </note>
          <note>
            Ja, den som begår ett brott ska ha ett straff. Straffet ska stå
            i proportion till brottet. Det är bland annat därför som Vänsterpartiet
            har stöttat straffskärpningar för mord som gjordes 2009, då det
            infördes att fler omständigheter kunde tas till vara vid straffmätningen.
            Men vad som nu sker är att denna princip tas bort.
          </note>
          <note>
            Herr talman! Kriminalvården befinner sig i ett mycket ansträngt
            läge med överbelagda anstalter och häkten. Risken för konflikt
            och våld ökar, och personalen får sämre arbetsmiljö. Vi vet ännu
            inte vad överbeläggningarna kommer att få för effekt på återfallsbenägenheten,
            men det är antagligen bara en tidsfråga innan vi får svar på det.
          </note>
          <note>
            Här är regeringen svaret skyldig: Vad tänker regeringen göra?
            Ni höjer straffet för vartenda brott som finns i brottsbalken,
            men var är satsningarna på kriminalvården? Var är satsningarna
            på dem som ska behandla alla de klienter som straffas?
          </note>
          <note>
            När ett mord ha r begåtts är det redan för sent. Det finns inget
            straff som kan få den mördade personen tillbaka. Det finns inget
            som kan ge upprättelse för det som skett. Straffet kommer när
            det redan är för sent, när brottet redan har begåtts och det oförklarliga
            har skett. Brottsoffret kan enbart få upprättelse om brottet inte
            sker över huvud taget.
          </note>
          <note>
            Jag yrkar bifall till reservation 1 och avslag på propositionen.
          </note>
          <note type="speaker">
            Anf. 128 ADAM MARTTINEN (SD) replik:
          </note>
          <note>
            Herr talman! Linda Westerlund Snecker säger i talarstolen att
            det är den väletablerade mannen som till synes aldrig skulle kunna
            mörda som oftast är mördaren och som misshandlar kvinnor i deras
            hem tills de dör.
          </note>
          <note>
            Men det finns också fall där dömda kvinnomördare och kvinnomisshandlare
            av kriminalvården bedöms ha en hög återfallsrisk och som ändå
            släpps ut, för att sedan återigen kunna misshandla, förfölja och
            tortera kvinnor och i värsta fall även slå ihjäl kvinnor – för
            att sedan dömas till ett tidsbestämt straff.
          </note>
          <note>
            Det tycker Linda Westerlund Snecker är rimligt, och hon vill
            också att de här personerna ska komma ut efter att ha avtjänat
            två tredjedelar av straffet, det vill säga tolv års fängelse med
            dagens lagstiftning. De här personerna kan alltså komma ut och
            slå ihjäl igen.
          </note>
          <note>
            Jag vill bara veta hur Vänsterpartiet motiverar sitt ställningstagande
            om att avskaffa livstidsstraffet i det här betänkandet, när det
            finns uppenbart väldigt farliga människor som upprepade gånger
            förstör livet för väldigt många kvinnor och som sätter skräck
            i samhället i övrigt. Förtjänar inte dessa män att sitta i fängelse
            på livstid? Förklara gärna detta!
          </note>
          <note type="speaker">
            Anf. 129 LINDA WESTERLUND SNECKER (V) replik:
          </note>
          <note>
            Herr talman! Det är behjärtansvärt hur Sverigedemokraterna låtsas
            bry sig om kvinnors utsatthet. Det är nästan skrattretande med
            tanke på er häx ­ jakt på vad ni kallar ”vänsterliberala feminister”
            – sådana som jag, som år efter år tar upp de här frågorna i Sveriges
            riksdag, som är med och kör igenom straffskärpningar, samtyckeslagstiftning
            och högre brottsskade ­ ersättning för kvinnor som är utsatta
            för mäns våld.
          </note>
          <note>
            Sverigedemokraterna är brutalt fixerade vid straffets längd.
            Det är det enda ni kan inom rättspolitiken. Inom alla andra frågor
            är ni helt inkompetenta, särskilt när det kommer till det brottsförebyggande
            arbetet.
          </note>
          <note>
            Jag är den person som allra mest i det här utskottet lyfter upp
            mäns våld, hur maskulinitetsnormer formar er män till att mycket
            lättare begå våldshandlingar och hur män fostras in i en norm
            som gör att unga pojkar på Malmös gator i dag tar till illegala
            vapen som flödar in.
          </note>
          <note>
            Det här skrattar ni åt. Ni tycker att det är vänsterliberalt
            trams när vi ifrågasätter själva strukturen i samhället, det vill
            säga att vi har en överord ­ ning av män och en underordning av
            kvinnor som är så genomgående på varje politikområde. Det handlar
            inte bara om det här utskottet utan om hela samhällsutvecklingen.
          </note>
          <note>
            Det är någonting som ni är helt ointresserade av. Det enda ni
            bryr er om och pratar om i dag är att låsa in ett fåtal män på
            väldigt långa straff. Det är inte seriöst.
          </note>
          <note type="speaker">
            Anf. 130 ADAM MARTTINEN (SD) replik:
          </note>
          <note>
            Herr talman! Det här är alltså Vänsterpartiets svar på en ganska
            konkret fråga, det vill säga hur man motiverar att avskaffa livstidsstraffet
            för kvinnomördare som kanske upprepade gånger på grund av en sjuk,
            snedvriden syn på kvinnor har mördat flera kvinnor i sitt liv.
            Till det blir svaret från Vänsterpartiet svepande anklagelser
            vitt och brett i kammaren utan någon konkret argumentation över
            huvud taget. Det är en kränkning mot alla de brottsoffer och deras
            anhöriga som har råkat ut för en lagstiftning som gör att gärningsmännen
            till dem som har mördats får ett tidsbestämt straff och tack vare
            tvåtredjedelsfrigivningen kommer att bli fria människor inom en
            närbelägen tid, som Vänsterpartiet värnar så varmt.
          </note>
          <note>
            För Sverigedemokraterna är det solklart att det finns personer
            som måste kunna låsas in på livstid i vårt land om vi på riktigt
            ska trygga vårt samhälle i fråga om gängkriminella miljöer och
            våld i nära relationer. Det är fråga om personer som inte förmår
            att hålla ihop sitt sinne så pass mycket att de kan hålla sig
            borta från våld, och det kan vara missbruk eller andra psykiska
            sjukdomar som ligger till grund – det kan vara vad som helst.
          </note>
          <note>
            En sak är säker, nämligen att Sverigedemokraterna aldrig kommer
            att ställa upp på den politik som Vänsterpartiet förespråkar genom
            att ge garanterad rätt till livsfarliga personer att släppas ut
            för att kunna begå nya brott när de har begått så allvarliga brott
            som mord och kanske upprepade gånger har slagit ihjäl kvinnor
            och män.
          </note>
          <note type="speaker">
            Anf. 131 LINDA WESTERLUND SNECKER (V) replik:
          </note>
          <note>
            Herr talman! Jag hörde inte Adam Marttinen en enda gång nämna
            problemen vi talar om, nämligen att mäns våld förgör samhället.
            Det är detta som är problemet med er politik, det vill säga den
            enorma fixeringen vid straffet – hur länge någon ska vara inlåst.
            Det är den enda politiken ni har att komma med.
          </note>
          <note>
            Du har inte en enda gång pratat om det brottsförebyggande arbetet,
            det vill säga hur vi ser till att våldtäkter inte sker, att skjutningar
            inte sker. Inte en enda gång!
          </note>
          <note>
            Detta är ointressant för Sverigedemokraternas politik. Ni vill
            att Sve ­ rige ska befinna sig i en otrygg situation. Ni vill
            att det ska skjutas på Malmös gator eftersom ni då kan komma med
            förslag om att sätta upp fler kontroller, fler kameror och minska
            asylinvandringen. Ni vill att kvinnor ska känna otrygghet och
            vara rädda när de går ut på gatorna eftersom ni då kan komma med
            förslag om långa, hårda straff.
          </note>
          <note>
            Då kan du i den här talarstolen prata om personer i stället för
            män. Återkommande säger du personer utan att komma till pudelns
            kärna, nämligen mäns våld mot kvinnor. Det är anledningen till
            att kvinnor är rädda för det du pratar om, det vill säga att bli
            våldtagen eller mördad. 80 procent av de kvinnor som mördas, mördas
            i hemmet av en person som de har en nära relation till. Men detta
            vill du inte prata om. Du och ditt parti vill skylla på asylinvandring
            och invandrare som det stora problemet och anledningen till otryggheten
            i Sverige. Det är falskt!
          </note>
          <note type="speaker">
            Anf. 132 TALMANNEN:
          </note>
          <note>
            Jag påminner stillsamt om att vi i kammaren inte brukar säga
            du rakt över golvet utan talar via talmannen.
          </note>
          <note type="speaker">
            Anf. 133 RASMUS LING (MP):
          </note>
          <note>
            Herr talman! Att ta en annan människas liv genom mord är det
            värsta brottet som kan begås. Därför ska också straffet för att
            begå mord vara det svåraste straffet.
          </note>
          <note>
            Propositionen som nu behandlas går ut på att fler av dem som
            blir döm ­ da för mord ska dömas till det svåraste straffet som
            finns, livstids fängelse, än som sker i dag. Noggrann planering,
            präglad av särskild förslagenhet, i syfte att främja eller dölja
            annan brottslighet, som har inneburit svårt lid ­ ande för offret
            eller annars varit särskilt hänsynslöst, är de rekvisit som nämns
            i förslaget. Det här är tyvärr beskrivningar som de mord som sker
            ofta är förknippade med.
          </note>
          <note>
            Att det handlar om det grövsta brottet med det hårdaste straffet
            innebär att vi som lagstiftare måste vara noggranna i de överväganden
            vi gör. Det går inte att slarva när det handlar om att utforma
            straff som innebär att människor låses in på icke tidsbestämda
            livstidsstraff. Vi måste vara noggranna och korrekta.
          </note>
          <note>
            Herr talman! Den tidigare regeringen Reinfeldt 2 och den dåvarande
            justitieministern Beatrice Ask försökte 2014 att göra just det
            vi gör i dag, nämligen skärpa straffet för mord så att fler av
            dem som döms ska få livstids fängelse. Det gick inte som planerat
            den gången. Det var slarv i arbetet med lagen, och resultatet
            blev att den inte kunde tillämpas i domstol. I stället för vad
            som var avsikten, nämligen att fler skulle dömas till hårdare
            straff för mord, blev resultatet att färre dömdes till livstid.
          </note>
          <note>
            Oavsett vad man tycker i sak, om det var rätt eller fel, kan
            man inte tydligare än så se vad ett politiskt misslyckande är.
            Frågan är då om de partier som var involverade har lärt sig något
            av den hanteringen. Det är tveksamt – tyvärr.
          </note>
          <note>
            Det som har hänt är följande. Justitieutskottet mottog propositionen
            för att behandla den. Det fanns en stor enighet i utskottet för
            förslagen i propositionen – man ville gå den vägen. Men Moderaterna
            var inte nöjda utan ville ha in fler saker i rekvisitet, och de
            samlade en majoritet för att sätta igång en process i utskottet
            för att stifta lag.
          </note>
          <note>
            Detta kan få ett par olika konsekvenser. En är att under en period
            av ungefär ett år kan det finnas tre olika lagstiftningar för
            samma brott. Den som finns nu, den som ligger på bordet och den
            som sedan ska processas fram. Självklart ska lagar kunna ändras
            över tid, och det är jätteviktigt att kunna göra det. Men att
            ha en sådan ryckighet är inte bra.
          </note>
          <note>
            Men än värre än detta, herr talman, är att jag ser en risk i
            att den situa ­ tion som uppstod förra gången ska uppstå igen.
            Vi har i Sverige en ordning med beredningstvång av ärenden – riksdagen
            stiftar lagar, men det är regeringen som bereder. Formellt kan
            riksdagen hantera hela processen. Det har funnits tillfällen då
            riksdagen har försökt göra det, till exempel 2008 när alliansregeringen
            inte kunde enas i frågan om samkönade äktenskap eftersom Kristdemokraterna
            höll emot på Socialdepartementet. Men de andra partierna ville
            få igenom förslaget. Det lyckades, lyckligtvis. Men i flera andra
            fall har det inte gått att stifta lagar från ax till limpa genom
            riksdagsbehandlingen.
          </note>
          <note>
            Herr talman! Det beslut som vi ska fatta om denna produkt är
            bra. Förhoppningsvis lyckas vi denna gång med det riksdagen inte
            lyckades med 2014. Med detta yrkar jag bifall till reservation
            nr 4.
          </note>
          <note type="speaker">
            Anf. 134 JOHAN FORSSELL (M):
          </note>
          <note>
            Herr talman! Jag tror inte att det har undgått någon i kammaren
            eller någon som tar del av debatten på åhörarläktaren eller hemma
            framför tv:n att det tyvärr råder en växande otrygghet i landet.
            Jag tror inte heller att det har undgått någon att Sverige på
            många sätt har förändrats, ibland till det bättre men i fråga
            om otryggheten otvivelaktigt till det sämre.
          </note>
          <note>
            Skjutningar inträffar så ofta att många människor i landet vaknar
            och inte bara ställer sig frågan hur det kommer sig att det skjuts
            utan snarare var någonstans det har skjutits i natt. I år har
            det varit uppemot 200 sprängningar, trots att det fortfarande
            bara är november. Faktum är att man måste söka sig till andra
            sidan jordklotet, mot Afghanistan, för att hitta länder eller
            områden med lika många sprängningar som det har varit i Sverige.
          </note>
          <note>
            Allt fler faller tyvärr också offer i de gängkrig som just nu
            pågår framför våra ögon. Malmö är ett exempel. Men problemen är
            inte isolerade till just den staden. De finns tyvärr i allt fler
            andra städer också.
          </note>
          <note>
            Det här sprider sig allt längre ned i åldrarna, med 15-åringar
            som skjuts ihjäl på gator och torg och med barn som själva begår
            brott mot andra barn. Det är en helt ny typ av kriminalitet och
            framför allt en helt ny magnitud av dessa problem som vi nog aldrig
            tidigare har sett i Sverige.
          </note>
          <note>
            Den dåliga nyheten är såklart att det är så här Sverige ser ut.
            Den bra nyheten är att det inte behöver vara på det här sättet.
            Det är alltså ingen naturlag att Sverige ska jämföras med Afghanistan
            vad gäller sprängningar. Det är ingen naturlag att vi ska ha ett
            gängkrig som rullas fram framför våra ögon och som drabbar så
            många människor. Det går att förändra denna situation.
          </note>
          <note>
            Då handlar det om att göra flera saker samtidigt. Satsningar
            på polisen är viktigt – vi behöver ytterligare polisiära verktyg.
            Men vi behöver också straff som speglar brottets allvar, inte
            minst när det gäller lagens strängaste straff: livstids fängelse.
            Precis som tidigare har beskrivits i talarstolen gjorde alliansregeringen
            ett försök att skärpa straffet här. Jag tycker att det var en
            vällovlig ambition. Lagstiftning togs fram, men på grund av hur
            den var formulerad blev den sedan inte tillämpbar i domstolarna.
            Det var beklagligt att det blev på det sättet.
          </note>
          <note>
            Nu gör regeringen ett nytt försök. Det tycker jag i grund och
            botten är bra – vi välkomnar att lagstiftningen förändras så att
            vi kan säkerställa att fler personer som begår väldigt allvarliga
            brott, som mord, döms till livstids fängelse.
          </note>
          <note>
            Men det är också viktigt, herr talman, att försöka dra lärdom
            av vad man har gjort tidigare. Vi befarar att det finns en uppenbar
            risk att reger ­ ingen med den produkt som nu har lagts fram på
            riksdagens bord upprepar just det misstag som alliansregeringen
            gjorde tidigare, nämligen att formulera en lagstiftning som inte
            är tillräckligt tydligt formulerad. Vi vet av erfarenhet att det
            då blir svårt för domstolarna att tillämpa lagstiftningen och
            att det då finns en uppenbar risk för att lagstiftningen inte
            får den effekt som jag egentligen tror att de flesta av oss i
            kammaren – inte alla, men de flesta av oss – faktiskt vill se.
          </note>
          <note>
            För oss moderater är utgångspunkten att livstids fängelse ska
            gälla vid mord. Detta tycker vi bör vara lagstiftningens utgångspunkt,
            och sedan kan man göra avsteg om det finns förmildrande omständigheter.
            Den modellen hade vi moderater föredragit. Det är ingen nyhet
            vad vi tycker här, utan vi har drivit detta under lång tid.
          </note>
          <note>
            Men en sådan förändring behöver utredas. Samtidigt tycker vi
            att detta är så viktigt och så centralt, inte minst mot bakgrund
            av den utveckling vi har just nu, att vi måste göra vad som står
            i vår makt för att den lagstiftning som läggs fram på riksdagens
            bord ska bli så bra som den kan bli givet förutsättningarna. När
            regeringen inte gör vad den borde göra, eller kanske inte lyssnar
            tillräckligt noga på vad de andra partierna tycker och tänker,
            får oppositionen i riksdagen försöka att träda fram och hantera
            situationen.
          </note>
          <note>
            Herr talman! I väntan på att en sådan ändring kan komma till
            stånd har vi från Moderaternas sida valt att lämna in en skarp
            följdmotion med två förändringar.
          </note>
          <note>
            Man bör tydliggöra direkt i lagstiftningen att gärningar mot
            närstående – alltså mord – samt mord som sker inom ramen för organiserad
            brottslighet är så allvarliga gärningar att mord som sker med
            denna utgångspunkt ska bestraffas med livstids fängelse.
          </note>
          <note>
            Vi har lämnat in en sådan skarp motion. Det är inte väldigt vanligt
            att man gör på det sättet, men det har skett vid flera tidigare
            tillfällen. Det har inte bara skett 2009, utan det finns också
            flera exempel i närtid då – tror jag – samtliga partier har varit
            eniga om att det var rimligt att göra på det sättet. Vi tycker
            från Moderaternas sida att skälen för att göra den här typen av
            förändringar även denna gång är väldigt starka.
          </note>
          <note>
            Nu tar vi inte ställning till just detta i dag , herr talman
            . Vi kommer att fortsätta bereda denna fråga inom ramen för justitieutskottet.
            Jag hoppas att vi kan ha detta uppe på riksdagens bord inom en
            nära framtid – så viktigt är det att vi säkerställer att vi har
            straff som speglar brottets allvar, inte minst för så fruktansvärda
            gärningar som mord.
          </note>
          <note>
            Med detta, herr talman, vill jag yrka bifall till utskottets
            förslag.
          </note>
          <note>
            (Applåder)
          </note>
          <note type="speaker">
            Anf. 135 LINDA WESTERLUND SNECKER (V) replik:
          </note>
          <note>
            Herr talman! Gängkrig. En ny typ av kriminalitet. Det är så här
            Sverige ser ut. Så förklarar Johan Forssell den situation som
            Sverige i dag befinner sig i.
          </note>
          <note>
            Men det finns också en annan bild av verkligheten. Polisens trygghetsmätning
            i Region Syd, som kom i förra veckan, visade att tryggheten ökar
            och att förtroendet för polisen gör detsamma. Andelen medborgare
            som utsatts för våld, stöld eller liknande är nere på historiska
            14 procent – det är alltså en väldigt låg siffra.
          </note>
          <note>
            Jag hade själv lite svårt att tro det när jag läste det första
            gången; jag fick läsa om polisen pressmeddelande ett par gånger.
            Men det är faktiskt så: Tryggheten ökar, även i den region som
            Malmö ligger i.
          </note>
          <note>
            Herr talman! Vi är vana att höra Moderaternas numera konstant
            ganska höga brösttoner och förslag om olika former av straff och
            saker som ska ske här och nu. Men jag skulle vilja höra om det
            som Moderaterna aldrig talar om i detta utskott – om det som ni
            inte nämner men som faktiskt är lösningen på den situation som
            Sverige befinner sig i, nämligen det brottsförebyggande arbetet.
          </note>
          <note>
            Jag längtar efter att höra Moderaterna tala om det brottsförebyggande
            arbetet, som inte är mer bevakning, längre straff och mer repressalier.
            Detta är inte brottsförebyggande arbete. Jag vill höra Moderaterna
            tala om det som är själva grunden till den situation som Sverige
            i dag befinner sig i och som är anledningen till att antalet skjutningar
            ökar. Det handlar om den ökade ojämlikheten mellan människor,
            om arbetslösheten och om avsaknaden av en gedigen utbildning för
            alla. Låt oss höra, Johan Forssell!
          </note>
          <note type="speaker">
            Anf. 136 JOHAN FORSSELL (M) replik:
          </note>
          <note>
            Herr talman! Det är ju glädjande att Linda Westerlund Snecker
            längtar efter att Moderaterna ska ta till orda. Det gör jag gärna.
            Jag tror dock att väldigt många människor i Sverige längtar efter
            en förändring, för de ser och känner vad det nu är som håller
            på att ske i Sverige.
          </note>
          <note>
            Man kan med statistik alltid visa olika saker, men jag tror att
            man får vara mer än lovligt isolerad från händelseutvecklingen
            i vårt land för att inte märka vad det är som har inträffat. Eller
            kanske är det så att vi har blivit så vana vid skjutningarna och
            sprängningarna att vi inte längre reagerar utan vaknar på morgonen
            och tänker ”Var har det skjutits i natt?” snarare än att reagera
            med det som jag tycker är den rimliga utgångspunkten, nämligen
            att det är fruktansvärt att det ska vara på detta sätt och att
            det inte ska ske i Sverige.
          </note>
          <note>
            Sedan är det så här: Om man som politiker ska kunna hantera dessa
            problem måste man, tror jag, klara av att ha två tankar i huvudet
            samtidigt. Det är inte enkelt, men jag tror att de flesta faktiskt
            klarar av det.
          </note>
          <note>
            Här och nu behövs det kraftfulla satsningar på att de personer
            och de kriminella gäng som plågar Sverige och som plågar väldigt
            många oskyldiga ska bort från våra gator. Det i sig, skulle jag
            säga, är oerhört brottsförebyggande.
          </note>
          <note>
            Men på lite sikt krävs det också andra saker. Vi har talat om
            detta. Vi kom till förhandlingarna med regeringen med tre skarpa
            förslag. De är dia ­ rieförda i Regeringskansliet; det är bara
            att begära ut dem. Linda Wester ­ lund Snecker kan också läsa
            våra moderata kommittémotioner, där dessa förslag beskrivs.
          </note>
          <note>
            En sak som jag tycker är väldigt viktig är att förändra socialtjänstens
            arbete och att se till att man kan vidta tidiga och tydliga åtgärder.
            Jag tror nämligen att det är för sent när en person är 15–16 år
            och redan har begått brott i kanske fem år. Jag utvecklar gärna
            detta ytterligare i min nästa replik.
          </note>
          <note type="speaker">
            Anf. 137 LINDA WESTERLUND SNECKER (V) replik:
          </note>
          <note>
            Herr talman! Jag vill ju inte gå till Regeringskansliet för att
            läsa Johan Forssells brottsförebyggande förslag – jag vill att
            Johan Forssell talar om de brottsförebyggande förslagen i mycket
            större utsträckning.
          </note>
          <note>
            Vi fastnar just nu i att det Moderaterna vill egentligen inte
            är att skapa en bild av det som polisen säger, nämligen att tryggheten
            ökar samt att risken för att utsättas för våld minskar och ligger
            på en väldigt låg nivå i Region Syd. Detta passar inte riktigt
            in i den bild som Moderaterna tillsammans med sina nya konservativa
            vänner på andra sidan blocket vill måla upp.
          </note>
          <note>
            Det är intressant att Johan Forssell inte litar på polisens statistik,
            för statistik kan man ju göra lite vad man vill med. Det är samma
            myndighet som Johan Forssell är beredd att ge väldigt stora befogenheter
            med olika visitationszoner. Man ska kunna gå in mycket mer i människors
            liv. Den tilltron har han till Sveriges polis, men han litar inte
            på Sveriges polisstati ­ stik. Det är intressant.
          </note>
          <note>
            Jag håller med Moderaterna om att vi inte kan ha ungdomar som
            kommer in i kriminalitet så tidigt, helst inga ungdomar alls,
            för har vi inga ungdomar som är kriminella har vi sedan inga vuxna
            som blir kriminella. Där är socialtjänsten oerhört viktig. Vi
            måste ha en stark och trygg välfärd med kapacitet, med socialsekreterare
            och fältare som får tag i och har kontakt med de här ungdomarna
            i väldigt tidig ålder. Det är vi helt överens om. Men det kommer
            man inte åt om man samtidigt pratar om att ungdomar tidigare och
            i mycket större utsträckning ska in på anstalt, in på vissa låsta
            institutioner, till exempel genom LVU på SIS-institutioner, som
            tyvärr ofta har rakt motsatt effekt. Låses man in väldigt tidigt
            som ung är garantin i princip solklar att man är kriminell när
            man väl kommer ut från de låsta ungdomshemmen.
          </note>
          <note>
            Jag tror att lösningen är en stark välfärd. Jag vet att Johan
            Forssell har en helt annan syn på det. Men sluta att snacka straff
            och börja snacka brottsförebyggande åtgärder!
          </note>
          <note type="speaker">
            Anf. 138 JOHAN FORSSELL ( M ) replik:
          </note>
          <note>
            Herr talman! Jag tycker att Linda Westerlund Snecker ska fundera
            på om inte straff också kan vara brottsförebyggande. Det kan ju
            ibland vara klokt att lyssna till vad andra säger och inte bara
            ha olika argument och pingismatcher hit och dit. Det är faktiskt
            svårare att begå nya brott om man är inlåst än om man rör sig
            på gatorna, och apropå att lyssna till polisen är det ofta en
            beskrivning som de gör. Jag tycker faktiskt att Linda Wester ­
            lund Snecker ska ta sig en allvarlig funderare på det.
          </note>
          <note>
            När det sedan gäller socialtjänsten har man stora problem inte
            minst i Malmö i dag med unga personer som blir LVU-placerade i
            hemmen. Det är en verksamhet som inte fungerar. I realiteten är
            möjligheten att avbryta de här brottskarriärerna i dag väldigt
            starkt beroende av var någonstans i landet man bor, därför att
            det påverkar kommunernas ekonomi väldigt mycket. Det här är dyra
            placeringar, och i många kommuner drar man sig för att göra detta
            för att man helt enkelt inte har råd.
          </note>
          <note>
            Vi har från Moderaternas sida sagt att det i större utsträckning
            borde bli ett nationellt ansvar. Vi anslår medel i vår moderata
            budget till en na ­ tionell satsning för att kunna lyfta ut de
            mest brottsaktiva unga. Vi tror också att man bör flytta huvudansvaret
            för de här personerna till krimi ­ nalvården, inte för att låsa
            in dem – vi låser inte in 15-åringar i dag heller – utan därför
            att kompetensen för att hantera de här individerna snarare finns
            där än i en liten kommun som aldrig har jobbat med de här frågorna
            tidigare. Som jag sa: När de här personerna är 15–16 år och har
            ägnat sig åt tung kriminalitet i många år är det för sent. Då
            kan vi stå här i kammaren och prata om alla typer av brottsförebyggande
            åtgärder, men det är för sent. Så är det.
          </note>
          <note>
            Här och nu är det dock inte det som löser situationen, utan det
            är andra typer av saker, att helt enkelt se till att rättsstatens
            hårda kärna fungerar. Där skiljer vi oss åt. Men det är klart
            att om man inte ser problemen är det väldigt svårt att göra något
            åt dem.
          </note>
          <note type="speaker">
            Anf. 139 GUSTAF LANTZ (S) replik:
          </note>
          <note>
            Herr talman! Det finns väldigt mycket positivt i mitt huvud när
            jag hör Johan Forssell tala. Jag är glad att vi har en bred uppslutning
            kring det lagförslag som nu ligger på kammarens bord. Jag har
            också stor respekt för att man vill se ytterligare lagförändringar
            på det här området. Det är en del av oppositionsrollen som ni
            tar på allvar.
          </note>
          <note>
            Det som gör mig lite fundersam är hur det här ska gå till i praktiken.
            Det är väldigt viktigt att vi noggrant utreder och analyserar
            lagstiftning som vi inför i Sverige och låter berörda parter få
            tycka till för att upptäcka brister i lagstiftning som läggs fram.
            Jag tycker att vi har all anledning att vara stolta över det utredningsväsen
            vi har i Sverige. Det är enligt konstitutionen regeringen som
            har makten att styra utredningsväsendet, och det ligger på Regeringskansliet
            att hantera sådana utredningar.
          </note>
          <note>
            Då kan man, som Moderaterna nu har gjort, lägga ett skarpt lagförslag
            i en motion. Då måste förslaget utredas i utskottet. Jag känner
            mig lite fundersam över det. Jag vet också att konstitutionsutskottet
            har yttrat sig över detta och sagt att utskotten förutsätts vara
            restriktiva med att själva arbeta fram omfattande förslag utan
            beredning inom Regeringskansliet.
          </note>
          <note>
            Jag skulle gärna vilja höra Johan Forssells synpunkter på min
            oro här.
          </note>
          <note type="speaker">
            Anf. 140 JOHAN FORSSELL (M) replik:
          </note>
          <note>
            Herr talman! Tack, Gustaf Lantz, för frågan!
          </note>
          <note>
            Jag tror att vi är eniga om att man såklart ska utreda lagstiftning.
            Jag känner också stor stolthet över det utredningsväsen vi har.
            Det är ju en fin svensk förvaltningstradition som vi ska vårda.
          </note>
          <note>
            Ju mer man sysslar med de här frågorna nås man dock av insikten,
            som troligtvis också har nått Gustaf Lantz, att det inte finns
            någon garanti för att lagstiftningen blir bra bara för att det
            har tagit väldigt lång tid att ta fram den. Det finns tyvärr olika
            exempel på precis detta, ibland från Alliansen och ibland från
            Socialdemokraterna. Det handlar inte bara om att det ska ta lång
            tid, utan det handlar också om att det ska bli rätt. Och den produkt
            som vi talar om, betänkandet om livstidsstraff för mord, är ett
            aktuellt exempel på just detta.
          </note>
          <note>
            Vi kommer från majoritetens sida såklart att respektera beredningskravet;
            det är inte konstigare än så. Detta ska beredas på samma sätt
            som när lagstiftningsförslag kommer från regeringen. Jag kan väl
            ändå i sammanhanget påpeka att flera av de kanske viktigaste saker
            som den här reger ­ ingen har utfört inte har beretts på ett helt
            fullödigt sätt. Jag skulle till exempel kunna ta upp id-kontrollerna
            , som ju hade en mycket ambitiös tidsplan och tämligen kort remisstid,
            några dagar vill jag minnas. Det finns alltså flera tidigare exempel
            där det har gått fort.
          </note>
          <note>
            Med detta sagt vill jag säga att jag önskar att vi inte hade
            behövt vara här egentligen. Jag hade hoppats att regeringen skulle
            ha gjort rätt från början och lyssnat på de uppfattningar som
            finns. Men när så ändå inte är fallet och regeringen på påfallande
            många områden, tycker jag, inte lyssnar på de tillkännagivanden
            som finns hamnar man ju här.
          </note>
          <note>
            Vi avser nu att göra vad vi kan för att skärpa straffen på de
            punkter som är aktuella.
          </note>
          <note type="speaker">
            Anf. 141 GUSTAF LANTZ (S) replik:
          </note>
          <note>
            Herr talman! När konstitutionsutskottet yttrar att man förutsätter
            att utskotten ska vara restriktiva med att själva arbeta fram
            mer omfattande förslag utan beredning inom Regeringskansliet betyder
            det någonting för mig. D ärför blir jag väldigt orolig när jag
            läser Moderaternas motion om de frågor som vi diskuterar i dag.
            Där skriver man: Det finns en bestämmelse i brottsbalken som handlar
            om organiserad brottslighet. Därför behövs inte några ytterligare
            beredningsåtgärder eller utredningsförfaranden för att definiera
            begreppet.
          </note>
          <note>
            Det som gör mig orolig är vikten av den fråga som vi diskuterar.
            Det handlar om lagens strängaste straff, statens största ingripande
            i enskildas liv och om det allvarligaste brottet. Det gör mig
            uppriktigt orolig att man i det läget klipper och klistrar i lagboken,
            tar en definition från ett helt annat sammanhang och placerar
            in det i utskottet, lägger fram ett skarpt lagförslag och hänvisar
            till att man då inte behöver utreda saken ytterligare.
          </note>
          <note>
            Min enkla fråga till Johan Forssell blir: Står ni fast vid vad
            ni har skrivit i motionen om att denna sak inte behöver beredas
            i, som jag förstår nu, utskottet?
          </note>
          <note type="speaker">
            Anf. 142 JOHAN FORSSELL (M) replik:
          </note>
          <note>
            Herr talman! Grundanledningen till att vi är här är att regeringen
            har valt att inte dra lärdom av tidigare misstag. Vi riskerar
            nu att få en lagstiftning på detta område som är tillämpbar men
            inte kommer att få avsedd effekt. Hade regeringen valt att dra
            lärdom av det som hände 2014 och lyssnat på andra partier hade
            vi inte varit här i dag. Det är faktiskt inte konstigare än så.
            Vi moderater, och majoriteten, känner att vi inte kan vänta med
            att få till stånd en förändring. Så allvarlig tycker vi att situatio
            ­ nen är.
          </note>
          <note>
            Detta är ovanligt men inte unikt. I socialförsäkringsutskottet
            hade vi under den tidigare mandatperioden ett betänkande där vi
            med full enighet försökte få stopp på kompetensutvisningar. Det
            skedde dessutom från scratch, för det fanns ingen produkt från
            regeringen. Jag hörde aldrig Socialdemokraterna protestera då,
            utan tvärtom anslöt sig Socialdemokraterna och tyckte att det
            var bra.
          </note>
          <note>
            Man får alltså lite välja vilken fot man står på. Det kan väl
            inte vara så att Socialdemokraterna anpassar sin position efter
            vad andra partier tycker och tänker snarare än efter hur verkligheten
            ser ut, för det hade inte varit riktigt seriöst.
          </note>
          <note>
            Svaret på Gustaf Lantz fråga är att vi givetvis står bakom det
            som står i motionen. Vi har fortfarande inte själva produkten,
            utan den bearbetas just nu av utskottskansliet och kommer att
            remitteras och beredas på sedvanligt sätt. Vi kommer givetvis
            att lyssna på både remissinstanserna och Lagrådet.
          </note>
          <note>
            Det finns inga garantier för att vi kommer att lyckas. Men vi
            kommer att göra vad vi kan, och det är kanske den stora skillnaden
            : Vi försöker få till stånd en förändring.
          </note>
          <note type="speaker">
            Anf. 143 JOHAN HEDIN (C):
          </note>
          <note>
            Herr talman! Vilken sorgens helg, vilket sorgens år, vilken sorgens
            tid då unga människor faller offer för brutalt våld och då alltför
            många unga i stället för att drömma om en ljus framtid och ett
            gott liv med kärlek och gemenskap hemfaller till kriminalitet
            – en kriminalitet som leder till ett bottenlöst mörker som orättvist,
            hänsynslöst och meningslöst berövar andra liv och hälsa, sätter
            skräck i hela samhällen och stjäl andras frihet och trygghet.
            Den yttersta spetsen av detta våld är till stor del det vi debatterar
            i dag: mord och straffen för mord.
          </note>
          <note>
            Att beröva en annan människa livet ska i normalfallet ge lagens
            strängaste straff: livstids fängelse. Om detta finns en bred enighet
            i Sveriges riksdag, och det är bra. Denna enighet har funnits
            ett tag, vilket tidigare talare har nämnt.
          </note>
          <note>
            Vi försökte göra det här tidigare med en lag som trädde i kraft
            2014. Men lagstiftning är emellanåt ett trubbigt instrument, och
            vi tvingades efter en tid konstatera att lagändringen inte fick
            avsedd effekt.
          </note>
          <note>
            Detta borde vara ett pedagogiskt exempel på hur viktig lagstiftningskvaliteten
            är. Att stifta lagar är inte som att styra samhället med rep och
            talja, utan det är ge instruktioner till myndigheter och domstolar
            om hur de ska göra i olika situationer.
          </note>
          <note>
            Den rättspolitiska debatten blir lätt förenklad, och i en befogad
            upprördhet över vedervärdiga brott reses rättmätiga krav på åtgärd
            och bätt ­ ring. Men som de flesta förstår efter en stunds eftertanke
            är sällan enkla lösningar svaren på komplexa problem.
          </note>
          <note>
            På många håll i världen och nära oss i Europa blir molnen allt
            mörkare över ganska grundläggande demokratiska värden. Rättsstatens
            principer naggas i kanten när domstolarnas roll och oberoende
            ifrågasätts och kringskärs. För den som har argumenterat för den
            enkla lösningen som sedan visar sig inte fungera är kanske lockelsen
            stor att försöka styra över domstolarna så att de agerar som det
            var tänkt. Men det dunkelt sagda är ofta det dunkelt tänkta, och
            det dunkelt tänkta blir aldrig bra lag.
          </note>
          <note>
            Domstolars oberoende är en väsentlig del av maktdelningen, och
            maktdelning är en väsentlig del av demokratin. Ingenstans i världen
            har ett samhälle blivit tryggare av brist på maktdelning och demokratisk
            kontroll. Det enda som händer är möjligen att otryggheten byter
            avsändare. Det spelar, herr talman, ingen roll om denna brist
            föranletts av socialistiska eller högernationalistiska motiv.
          </note>
          <note>
            Ansvaret vilar på oss att stifta lagar som håller så hög kvalitet
            att de fungerar och att de tar hänsyn till andra lagar i allmänhet
            och grundlag i synnerhet.
          </note>
          <note>
            Ansvaret handlar också om att även i svåra stunder för vårt land
            visa politiskt ledarskap och inte rusa iväg och ställa ut löften
            till medborgarna som vi inte är säkra på att kunna infria.
          </note>
          <note>
            Herr talman! Det är vanligt, åtminstone i liberala kretsar, att
            vi talar om detta ur just rättsstatliga perspektiv, men det är
            inte bara därför detta är viktigt. Som vi så tydligt har sett
            genom lagstiftning på precis det område vi debatterar i dag är
            kvaliteten också enormt viktig för att lagarna faktiskt ska få
            avsedd verkan och löser de problem vi med lagen vill lösa.
          </note>
          <note>
            Jag kan i stora stycken dela den frustration som många känner
            över systemens tröghet, i synnerhet när vi tar del av mediernas
            rapportering om hänsynslöst skjutvapenvåld och annat. Samtidigt
            vet alla som har läst justitieutskottets betänkande att effektiv
            lagstiftning tarvar en extraordinär skicklighet och att det finns
            många fällor att gå i.
          </note>
          <note>
            Om maktdelning och lagstiftningskvalitet är demokratins grund
            är polemik och debatt dess livsluft. Att bryta åsikter mot varandra
            och att plädera för nya idéer och utmana gamla är alldeles väsentligt
            för att parlamentarismen ska kunna leverera lösningar och vara
            relevant i en ny tid.
          </note>
          <note>
            Det finns också tillfällen då vi måste kavla upp ärmarna och
            ta gemen ­ samma tag för att komma framåt. Ibland måste vi lägga
            partiprestigen åt sidan och ta ansvar efter bästa förmåga för
            att göra någonting viktigt för vårt land. Ibland måste detta också
            ske fastän vi inte tycker att våra mot ­ ståndare förtjänar vår
            hjälp och trots att det kanske inte gynnar oss i opinio ­ nen.
            Men vi måste göra det för Sveriges bästa och för vår gemensamma
            framtid i vårt land.
          </note>
          <note>
            Jag vill rikta ett särskilt tack till Moderaterna som genom sin
            partiledare Ulf Kristerssons sensommartal öppnade för samtal över
            blockgränserna. Jag vill också rikta ett tack till regeringen
            som sedan bjöd in till sådana samtal.
          </note>
          <note>
            Även om vi i dessa samtal bara kom en bit på väg fick vi ändå
            tillfälle att lyfta, vrida och vända på några mycket viktiga åtgärder
            som nu kan bli verklighet. Ett tack ska också riktas övriga deltagande
            partier för engagemanget som visades i samband med detta.
          </note>
          <note>
            När det gäller betänkandet om straffen för mord finns ett par
            viktiga tillägg. För det första har vi i utskottet en majoritet
            för att ta bort preskrip ­ tionstiden för mord i samtliga fall
            där gärningsmannen är vuxen. Det finns också flera intressanta
            idéer. Moderaterna föreslog att även mord som följd av våld i
            nära relationer i normalfallet ska ge livstid och att mord som
            sker inom ramen för organiserad kriminalitet också ska ge det.
          </note>
          <note>
            I det första fallet nämns det i förarbetena, och det verkar vara
            reger ­ ingspartiernas uppfattning att det ändå är lagens mening
            att det ska vara så. Det kan finnas olika skäl till att det inte
            nämns explicit i förslaget till ändring i brottsbalken, men det
            är ändå intressant att titta vidare på.
          </note>
          <note>
            När det gäller en straffskärpande grund för organiserad brottslighet
            är det något som till del kan sägas finnas redan i gällande rätt.
            Det är också något vi var överens om bland de 34 punkter som de
            korta gängsamtalen ändå kom fram till, och detta är något som
            ska genomföras med ikraftträdande våren 2021.
          </note>
          <note>
            Herr talman! Jag hade hoppats att vi kunde processa även dessa
            frågor enligt den praxis vi stiftar lag med i Sverige. Nu prövas
            en annan lösning, och vi får se vad det landar i. Detta kommer
            dock att prövas i ett annat betänkande. Eftersom så sker yrkar
            jag inget annat än bifall till utskottets förslag.
          </note>
          <note type="speaker">
            Anf. 144 ANDREAS CARLSON (KD):
          </note>
          <note>
            Herr talman! Vi debatterar justitieutskottets betänkande Straffet
            för mord . Debatten har varit ganska bred, vilket är naturligt
            med tanke på situationen i landet med växande otrygghet, skjutningar
            och uppemot 200 sprängningar.
          </note>
          <note>
            Jag tycker att det är intressant att höra företrädare vrida och
            vända på hur det ser ut. Man kan också lyssna på rikspolischefen,
            som i förra veckan beskrev att vi i Sverige har en unik situation
            internationellt sett. Vi har även hört kriminologer säga att inget
            annat jämförbart land i Europa upplever det Sverige och i högsta
            grad människor i Sverige upplever på gator och torg just nu. I
            förra veckan skrev Expressen, tror jag, att familjer på olika
            gator i Malmö flyttar barnens sängar från väggar och fönster av
            rädsla för sprängdåd i anslutning till bostadshuset.
          </note>
          <note>
            Det är klart att vi har en växande otrygghet, och det är klart
            att vi måste ta detta på allra största allvar. Inget kan vara
            viktigare för oss i detta hus än att få bukt med och göra allt
            vi kan för att stoppa utvecklingen. Där tror Kristdemokraterna
            att skärpta straff är ett sätt att förebygga brott. Vi kan återkomma
            i många andra debatter där Kristdemokraterna har en politik för
            sociala insatser, stöd till familjer och andra åtgärder för att
            stärka civilsamhället för att komma åt orsakerna långsiktigt.
          </note>
          <note>
            Fler poliser och skärpta straff är en oerhört viktig del i att
            stoppa den skenande utvecklingen. Därför är det positivt att det
            finns en så bred uppslutning här i kammaren för att skärpa straffen
            också för mord och för att livstidsstraffet ska vara norm för
            just mord.
          </note>
          <note>
            Jag noterar en avvikande mening, och det är från Vänsterpartiet,
            som visserligen säger att straffet ska stå i proportion till det
            brott som begåtts. Då kan man verkligen fundera över vilket straff
            som faktiskt står i propor ­ tion till ett så oåterkalleligt brott
            som mord. Flera partiers företrädare har lyft fram hur det slår
            inte bara mot den enskilde personen utan mot en hel värld och
            en hel omgivning och mot föräldrar och barn, som förlorar en kär
            människa som rycks från jordelivet. Det är klart att Kristdemokraterna
            tycker att det proportionellt riktiga straffet är livstidsstraff
            och att detta ska vara norm i lagstiftningen och rättstillämpningen.
          </note>
          <note>
            Det är därför positivt med de rekvisit som finns i propositionen,
            som vi stöder. De har räknats upp tidigare. Vi tycker dock att
            regeringen missar två rekvisit som finns omnämnda i förarbetena
            men som inte finns inlagda. Det gäller brott riktade mot närstående
            och om gärningen har utgjort ett led i en brottslighet som utövas
            i organiserad form.
          </note>
          <note>
            Jag noterar Rasmus Lings oro över att vi inte har lärt oss någonting
            av hur det var förra gången, då den dåvarande Alliansen ville
            skärpa straffen och få till att livstidsstraff ska vara norm.
            Men det är precis tvärtom – det är ju detta vi har gjort. Vi har
            lärt oss av historien och vill nu hjälpa regeringen, som inte
            tycks ha lärt sig av historien, på traven genom att lyfta in de
            två viktiga rekvisiten i lagstiftningen. Som det står i betänkandet
            har man brutit ut detta ur ärendet och kommer att bereda det på
            sedvanligt sätt och återkomma med ett betänkande för avgörande
            här i kammaren längre fram.
          </note>
          <note>
            Det som det finns en avvikande mening om i en del partier i utskottets
            behandling rör preskriptionstiderna. Kristdemokraterna har motionerat
            om att ta bort preskriptionstiden för mord om gärningsmannen är
            mellan 18 och 21 år. Som alla känner till är preskriptionstiden
            borttagen för mord generellt, men den finns kvar just för 18–20-åringar,
            vilket vi tycker är olyckligt och helt orimligt. Vi tycker att
            inte att preskriptionstiden ska finnas kvar när gärningsmannen
            är mellan 18 och 21 år.
          </note>
          <note>
            Jag måste säga att jag blir lite förbryllad, herr talman, när
            jag hör Gustaf Lantz tala om att detta inte behövs eftersom frågan
            bereds i Regeringskansliet och man tittar på Ungdomsreduktionsutredningens
            förslag i betänkandet Slopad straffrabatt för unga myndiga . I
            34-punktsprogrammet aviserar man nämligen att man inte ska gå
            fram med utredningen utan ha en helt ny konstruktion som ska röra
            upprepad grov brottslighet, vilket omfattar en mycket begränsad
            del av de unga lagöverträdare som kan komma i fråga.
          </note>
          <note>
            Min fråga är om det är dubbelkommando på Regeringskansliet och
            om man sitter i en del och jobbar med en utredning, som här sägs
            beredas, för att ta fram förslag om att ta bort ungdomsrabatten.
            Detta vore i så fall väldigt välkommet, men då strider det mot
            det 34-punktsprogram som reger ­ ingen redan har aviserat i en
            annan del av Regeringskansliet. Lite tydlighet vore önskvärd från
            regeringen, men otryggheten och dubbelkommandot kanske ändå kan
            förklara en del av den saktfärdighet som finns och som präglar
            regeringen arbete på rättspolitikens område.
          </note>
          <note>
            För Kristdemokraternas del är det självklart: Preskriptionstiden
            ska tas bort.
          </note>
          <note>
            Vi yrkar bifall till utskottets förslag i betänkandet.
          </note>
          <note type="speaker">
            Anf. 145 GUSTAF LANTZ (S) replik:
          </note>
          <note>
            Herr talman! Jag tänkte slå in på samma spår som jag var inne
            på tidigare i mitt replikskifte med Johan Forssell. Jag skulle
            vilja ha svar på frågor som rör hanteringen av det skarpa lagförslag
            som har inkommit i justitieutskottet genom den motion som Moderaterna
            med flera har väckt.
          </note>
          <note>
            Jag funderar på samma sätt som tidigare kring skrivelsen i motionen,
            där det står att det redan finns en bestämmelse som handlar om
            organiserad brottslighet – en definition i brottsbalken – och
            att det därför inte behövs några ytterligare beredningsåtgärder
            eller utredningsförfaranden.
          </note>
          <note>
            Min enkla fråga till Andreas Carlson blir därför om han delar
            den uppfattningen och kommer att motsätta sig en sådan utredning.
          </note>
          <note type="speaker">
            Anf. 146 ANDREAS CARLSON (KD) replik:
          </note>
          <note>
            Herr talman! Det är ett ganska enkelt svar: Vi kommer inte att
            motsätta oss att man bereder ärendet på sedvanligt sätt, har remissrundor,
            skickar det till Lagrådet och prövar det precis som all annan
            lagstiftning, men vi menar att definitionen finns. Just denna
            definition tycker vi inte behöver utredas mer, men däremot ska
            frågan givetvis beredas, prövas och remissbehandlas.
          </note>
          <note>
            Vi har remissinstanser som har uttalat sig om propositionen i
            dess helhet och som skulle kunna få uttala sig om den del som
            handlar om att lyfta in förarbeten i rekvisiten. Det är inga konstigheter
            mer än att vi givetvis ska följa de principer som finns liksom
            beredningskravet.
          </note>
          <note>
            Jag är däremot tacksam för att Gustaf Lantz tar till orda. Då
            kanske han kan ge svar på frågan huruvida man bereder utredningen
            om slopad ungdomsrabatt på Justitiedepartementet och hur aktivt
            man bereder den, med tanke på att man har ett 34-punktsprogram
            som går i en helt annan riktning. Hur ska regeringen egentligen
            ha det? Jag vet att Gustaf Lantz inte sitter i regeringen själv,
            men han företräder ett regeringsparti och kan ge klarhet om detta
            i denna debatt. Det skulle vara väldigt välkommet.
          </note>
          <note type="speaker">
            Anf. 147 GUSTAF LANTZ (S) replik:
          </note>
          <note>
            Herr talman! Min replik handlade om hur vi bereder ärenden i
            utskott. Vi ska komma ihåg att detta är en främmande fågel när
            det gäller hur vi brukar stifta lag i Sverige. Det är ingen slump
            att regeringen styr utredningsväsendet och att det är där de stora
            tunga resurserna finns för att komma fram till ny lagstiftning.
          </note>
          <note>
            Jag är utbildad jurist och vet vilka goda viljor som kan spelas
            bort i ett lagstiftningsarbete där man har haft en god intention
            men där det kan bli svårigheter när lagen sedan ska tolkas. Om
            det till exempel finns en vilja att precist ange något kan det
            i olyckliga fall bli så att en domstol tolkar detta som att det
            som inte har pekats ut särskilt har mindre vikt. Det finns en
            rad sådana överväganden.
          </note>
          <note>
            Det som är viktigt att komma ihåg i detta ärende är att vi är
            överens om syftet. Det finns i förarbetena. Det är ett förfaringssätt
            som hör till svensk rättstradition att förarbetena har en stark
            ställning. Därför tycker jag att det är särskilt viktigt när vi
            pratar om brottets allvarliga art – detta är inte är en helt lätt
            materia att gå igenom – att vi får en beredning som är fullgod.
          </note>
          <note>
            Jag känner en väldig oro nu över att detta kanske inte är det
            enda fallet. Det gäller livstidsbrottet, som utskottssekretariatet
            ska hantera. Detta är inget man är van vid, och man har redan
            en stor arbetsbörda. Det skulle kännas mycket tryggare om oppositionen
            ville gå fram med ett tillkännagivande till regeringen och be
            den att återkomma med den lagstiftning som efterfrågas, så att
            regeringen kan ta ansvar för att vi utreder detta på ett sätt
            som är i enlighet med den goda utredningstradition vi har i Sverige.
          </note>
          <note type="speaker">
            Anf. 148 ANDREAS CARLSON (KD) replik:
          </note>
          <note>
            Herr talman! Jag har stor respekt för Gustaf Lantz oro. Den är
            i och för sig givetvis präglad av att han företräder ett regeringsparti.
            Jag har stor respekt för att det är bekvämare för regeringen att
            få tillkännagivanden, som man uppenbarligen kan göra vad man vill
            med. Det är väl det som är problematiken på detta område, att
            en majoritet i riksdagen gång på gång påtalar sin vilja att gå
            fortare fram med förslag som skulle kunna ha effekt men som regeringen
            i många fall har dragit i långbänk.
          </note>
          <note>
            Där kommer vi från oppositionens sida och från Kristdemokraternas
            sida inte att snällt sitta och vänta på att regeringen återkommer
            med en politik som på allvar kan göra skillnad för att vända utvecklingen,
            där jag tror att alla delar bilden att mycket går åt fel håll
            med växande otrygghet, skjutningar och sprängningar. Det är upp
            till regeringen.
          </note>
          <note>
            Vi kommer inte att vila på hanen när det gäller att lägga fram
            skarpa förslag även framåt i tiden. Men självklart ska de beredas.
            Självklart ska de leva upp till de beredningskrav som finns. Jag
            tycker att ledamoten Lantz är lite nedlåtande när han säger utskottssekretariatet.
            Det är högt utbildade jurister. Vi har kompetens i riksdagen,
            och vi kan ta fram underlag som ligger till grund för lagstiftning.
            Det är inte en helt främmande fågel. Det har gjorts tidigare.
          </note>
          <note>
            Det är rätt att man ska vara restriktiv till det när det gäller
            omfattande lagstiftningsärenden. Men detta är förtydliganden och
            handlar om missar som regeringen har gjort. Vi vill lyfta in saker
            från förarbetena till rekvisiten för att de misstag som tidigare
            har gjorts inte ska upprepas. Här tycker jag inte att Gustaf Lantz
            behöver vara orolig.
          </note>
          <note>
            Sedan är det givetvis så att om man tar replik får man vara beredd
            på att svara på en fråga från den man tar replik på. Där noterar
            jag att Gustaf Lantz inte har något svar på frågan om problemet
            med att man i ena hörnet på Justitiedepartementet bereder en lagstiftning
            åt ena hållet och i det and ­ ra hörnet bereder den åt ett helt
            annat håll. Då finns det problem med att tiden drar iväg.
          </note>
          <note type="speaker">
            Anf. 149 JOHAN PEHRSON (L):
          </note>
          <note>
            Herr talman! Mord är såklart ett av de allvarligaste brotten.
            Länge var det några hundra ouppklarade mord i Sverige. I dag är
            vi snart uppe i 650 ouppklarade mord. Konsekvenserna är enorma,
            och lidandet är obeskrivligt för de drabbade och deras anhöriga.
          </note>
          <note>
            Ämnet för detta betänkande är inte så komplicerat – Liberalerna
            yrkar självklart bifall till förslaget i betänkandet – och straffet
            för mord ska vara livstid som utgångspunkt. Sedan kan det eventuellt
            finnas någon förmildrande omständighet som skulle kunna ändra
            på detta. Man kan säga att vi med detta förslag försöker komma
            fram till det för andra gången. Vi lägger också till ett uppdrag
            om att vi vill se till att det verkligen blir så.
          </note>
          <note>
            Då väcks frågan om detta är lämpligt, som jag hörde tidigare
            i debatten. Detta väcker frågor om hur vi jobbar i riksdagen.
            Då är det mycket bra att talmannen sitter i presidiet i dag. Vi
            hade en EU-debatt på förmiddagen. Den handlade inte så mycket
            om att riksdagen och Sverige måste moderni ­ sera sitt sätt att
            utreda och stifta lagar – men det berördes i något inlägg – med
            tanke på att vi måste ligga i samklang med det som händer ute
            i Euro ­ pa för att reformera till exempel lite av det svenska
            kommittéväsendet.
          </note>
          <note>
            När vi har den situation som vi har i riksdagen nu , med en regering
            som vilar på ett avtal om en budget och ett januariavtal med 73
            punkter , är det klart att det kommer att uppstå andra majoriteter
            på andra områden i till exempel justitieutskottet. Då måste riksdagen
            vara beredd att ta sitt lagstiftningsansvar. Det är fullt möjligt.
            Det gäller bara att följa beredningskraven enligt riksdagsordningen.
            Då handlar det om att vi långsiktigt kanske måste förstärka riksdagens
            utredningstjänst och se till att vi har ambulerande resurser i
            utskotten för att kunna ta hand om det. Det är nämligen den verklighet
            som finns. Det är så väljarna har röstat, och väljarnas vilja
            bör vi följa.
          </note>
          <note>
            Sedan handlade denna debatt mycket om det förebyggande arbetet.
            Det blev lite all over the place , så att säga. Det är helt självklart.
            Det finns ingenting som är viktigare. Det är nämligen alltför
            ofta unga mördare som vi talar om som hamnar i situationer som
            är fruktansvärda och begår fruktansvärda dåd. Det är klart att
            vi ska jobba förebyggande. Hur svårt kan det vara? De breda socialpolitiska
            penseldragen gäller här liksom överallt. Det gäller att få dessa
            ungar att ha något annat för sig än att leva i den mentala istid
            som de av olika skäl gör och få en meningsfull fritid och kanske
            också en framtid.
          </note>
          <note>
            Vi talar gärna om detta från Liberalernas sida. Det handlar om
            allt från mer av ungdomsövervakning till tidigare och tydligare
            insatser. Jag blev mycket glad när jag i går hörde företrädare
            från socialtjänsten, eller om det var skolan, i Malmö som lyfte
            fram vikten av att det måste bli en konsekvens av unga människors
            handlingar. Och detta måste göras tidigt. Jag brukar tala om detta
            mellantvång som finns på papperet i den uråldriga svenska socialtjänstlagen.
            Men om 13- och 14-åringar – framför allt personer under 15 år
            – begår brott måste det till en konsekvens. Det är den största
            kärleksförklaring som vi kan ge till dessa unga personer, eftersom
            de befinner sig på en fruktansvärt farlig väg.
          </note>
          <note>
            Det handlar också om jourdomstolar för unga, bevistalan tidigt
            för att alla brott ska utredas och mängder av andra åtgärder för
            att vi ska kunna stävja och förebygga unga människors brottslighet.
            Annars kommer mördandet bara att fortsätta. Men detta står inte
            i motsatsställning till att polisen griper, anhåller och häktar
            personer som sedan kanske kan dömas för mord. Då ska det vara
            livstid. Det borde vara ganska okomplicerat, även om inte alla
            här delar denna synpunkt.
          </note>
          <note>
            Detsamma gäller det hot och våld som finns mot kvinnor, inte
            minst i det så kallade hedersförtryckets namn. Det är fruktansvärt
            och måste mötas på andra sätt än livstidsstraff för mord. Här
            finns det mängder av åtgärder som vi nu vidtar, inte minst inom
            ramen för januariavtalet för att skärpa synen på förtrycket, för
            att inte säga hatet, mot kvinnors frihet.
          </note>
          <note>
            Herr talman! Slutligen ska jag göra en anmärkning om preskription.
            Det är viktigt att vi lyfter fram den från majoriteten i utskottet.
            Allt fler brott kan klaras upp med modern teknik. Det är mycket
            välkommet med möjligheter till breddad DNA-testning med så kallad
            familjesökning som kan göras för att klara upp mord. Det handlar
            som sagt om uppåt 650 ouppklarade mord. Det är många människor
            som inte kan komma till ro med sin sorg förrän dessa brott är
            uppklarade. Då är det fruktansvärt otillständigt att den som i
            dag är 19–20 år och avrättar någon på öppen gata kommer undan
            och att dessa mord preskriberas. Liberalerna anser att det är
            en anständighet i en rättsstat att dessa mord inte preskriberas
            och att dessa brottsoffers anhöriga kan få komma till ro. Därför
            är detta viktigt.
          </note>
          <note>
            Jag yrkar bifall till förslaget i betänkandet.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 18.)
          </note>
          <note>
            § 16 Kamerabevakning i brottsbekämpningen – ett enklare förfarande
          </note>
          <note>
            Justitieutskottets betänkande 2019/20:JuU5
          </note>
          <note>
            Kamerabevakning i brottsbekämpningen – ett enklare förfarande
            (prop. 2018/19:127 delvis och prop. 2018/19:147)
          </note>
          <note>
            föredrogs.
          </note>
          <note type="speaker">
            Anf. 150 LINDA WESTERLUND SNECKER (V):
          </note>
          <note>
            Herr talman! Vi lever i en samhällsutveckling som är lite svår
            att sammanfatta. I helgen begicks ytterligare ett mord i Malmö,
            och en alldeles för ung person miste livet. Gängkriminaliteten
            skördade ytterligare ett offer.
          </note>
          <note>
            Samtidigt ökar tryggheten i samhället och förtroendet för polisen.
            Enligt polisens trygghetsmätning utsätts allt färre medborgare
            i Region Syd för brott. Andelen medborgare som utsätts för våld,
            stöld eller skadegörelse fortsätter att minska och är nere på
            historiska 14 procent.
          </note>
          <note>
            Utsattheten för brott fortsätter att minska, och har minskat
            kraftigt sedan ett tiotal år tillbaka. Det gäller både våldsbrott
            och mängdbrott. Men samhället blir, trots sprängningar och skjutningar,
            både tryggare och säkrare. Det är inte tack vare politiska initiativ
            från denna kammare. Det är tack vare polisens lokala arbete, tack
            vare kommunerna och tack vare det civila samhället. De ska ha
            ett stort tack för det.
          </note>
          <note>
            Trots detta presenteras förslag efter förslag om hårdare tag,
            mer övervakning och fler privata väktare. Regeringen tävlar med
            Moderaterna om att hänga med i Moderaternas populistiska förslag
            där det inte verkar finnas några gränser för hur mycket ett samhälle
            kan övervakas. Det ska kameraövervakas, och det ska inrättas visitationszoner.
            Nästa steg är väl att varje medborgare ska ansiktsskannas innan
            vi får gå över torget för att köpa en kopp kaffe, för har du inget
            att dölja har du ingenting att vara orolig för. Det är spännande,
            för det här låter precis som den kommunistiska diktaturen Kinas
            sätt att övervaka sina medborgare. Det är väl därifrån Moderaterna
            har fått sin inspiration.
          </note>
          <note>
            Vad som föreslås i det betänkande vi debatterar i dag är att
            Kustbevakningen, polisen, Säpo och tullen ska få bedriva kameraövervakning
            utan tillstånd av Datainspektionen. Datainspektionen ska fortsatt
            bedriva tillsyn, men det är de brottsförebyggande myndigheterna
            själva som får avgöra om intresset av bevakning väger tyngre än
            den enskildes intresse av att inte bli bevakad.
          </note>
          <note>
            Herr talman! Vänsterpartiet anser att det vid kameraövervakning
            ska finnas tillstånd. Regeringens motivering att administrationen
            är för krånglig för myndigheterna duger inte. Den personliga integriteten
            väger ex ­ tremt mycket tyngre än att myndigheterna tycker att
            det är krångligt med papper och underskrifter.
          </note>
          <note>
            Med tanke på att tryggheten ökar och att risken att utsättas
            för brott minskar har jag dessutom svårt att se vad kameraövervakning
            ska leda till. Kameraövervakning innebär ju inte att det sitter
            en person och tittar på vad som filmas, vilket många verkar tro.
            Kameraövervakning kan i bästa fall leda till bättre bevisning
            när brottet redan har begåtts, men inget visar på att det minskar
            brottsligheten signifikant. Kameraövervakning tar inte heller
            bort kriminaliteten, utan däremot flyttar kriminaliteten från
            torget till gatan bredvid. Jag ska dock erkänna att det finns
            viss kriminalitet som minskar med kameraövervakning, och det är
            egendomsbrott och narkotikabrott. Dessa minskar med 13 procent.
          </note>
          <note>
            Kör man däremot på med ökad polisnärvaro, sociala insatser och
            förbättrad belysning minskar kriminaliteten med 34 procent. Visst
            går det att kombinera alla dessa åtgärder, men det har gång på
            gång visat sig att kameraövervakning snarare invaggar befolkningen
            i falsk trygghet och att andra brottsförebyggande åtgärder försvinner.
          </note>
          <note>
            Jag kan dock förstå att man vill ha en kamera i sitt bostadsområde.
            Jag förstår ortens rop på hjälp och på att våldet måste ses som
            en nationell kris. Men den krisen löses inte genom fler kameror,
            utan det behövs helt andra åtgärder för att få bort våldet. Därför
            föreslår Vänsterpartiet att lagförslaget avslås, att en översyn
            av kamerabevakningslagen ur ett integritetsperspektiv ska göras
            samt att Datainspektionen får i uppdrag att se över tillståndsförfarandeprocessen
            så att den blir enklare.
          </note>
          <note>
            Jag yrkar bifall till reservation 1 och avslag på propositionen.
          </note>
          <note type="speaker">
            Anf. 151 PETTER LÖBERG (S):
          </note>
          <note>
            Herr talman! Inledningsvis vill jag yrka bifall till förslaget
            i betänkandet och avslag på de motioner som har väckts, så är
            det gjort.
          </note>
          <note>
            I dag är det en ganska dramatisk dag i Sveriges riksdag. Man
            kan väl säga att ett nytt lågvattenmärke har nåtts när det riktas
            en misstroendeförklaring mot en av de mest produktiva justitieministrar
            som vårt land har begåvats med. Vi har lagt fram över 200 propositioner,
            och vi har stiftat drygt 50 lagar i denna kammare. Udden har varit
            riktad mot de utmaningar som den organiserade brottsligheten innebär
            för vårt land, och det gäller såväl skjutningar och sprängningar
            som annat. Detta är historiskt stora insatser, men de har även
            kombinerats med att vi rullar ut lika historiskt stora satsningar
            på resurser i rättskedjans alla delar. Det handlar alltså om lagstiftning
            och resurser.
          </note>
          <note>
            Ibland har vi tagit fram lagstiftning helt från scratch, till
            exempel när det gäller terrorlagstiftningen. Där hade inte ett
            penndrag dragits i Rosenbad för att möta de utmaningar Sverige
            stod inför när det gäller resenärer till IS och andra terrororganisationer
            – inte ett penndrag.
          </note>
          <note>
            Andra förslag har kommit efter att regeringen har fått tillkännagivande
            från oppositionen, som pressar regeringen framför sig. Där har
            oppositio ­ nen tagit sin roll, givet de parlamentariska förutsättningar
            som finns i denna kammare, på allvar. Det ska vi på ett sätt vara
            tacksamma för. Re ­ geringen och vi som regeringsrepresentanter
            försöker ta dessa tillkännagi ­ vanden på allvar och beta av dem
            ett efter ett. I detta ärende om kamera ­ övervakning finns det
            en del tillkännagivanden i botten.
          </note>
          <note>
            Med det sagt är det som sagt synnerligen sorgligt att politiker
            i Sverige i dag, 2019, inte kan undvika att exploatera tragiska
            händelser på det vis man gör. Det är ett politiskt spel som är
            ovärdigt, och vi ser fredagens misstroendeomröstning som bara
            ett steg på ett sluttande plan när det gäller hanteringen av rättspolitikens
            område.
          </note>
          <note>
            Dagens debatt handlar om kameraövervakning, och rubriken säger
            egentligen det mesta: Det ska vara ett enklare förfarande. Som
            Linda Westerlund Snecker beskrev innebär det att Kustbevakningen,
            Polismyndigheten, Säkerhetspolisen och Tullverket får bedriva
            kameraövervakning utan tillstånd av Datainspektionen. Myndigheterna
            ska göra en in ­ tresse ­ avvägning där den personliga integriteten
            ska vägas mot de syften man har när det gäller brottsbekämpning
            eller brottspreventiva verksamheter. Datainspektionen ska självklart
            också bedriva tillsyn, och bryter någon mot den värdering som
            ska göras innan kamerorna sätts upp kan det bli dryga böter –
            uppemot 5 miljoner.
          </note>
          <note>
            Det finns egentligen två motiv till detta förslag, och det ena
            är en ren effektivitetsfråga. Vi vill öka snabbheten och flexibiliteten
            , eftersom det är en avgörande faktor när det gäller brottsbekämpning.
            Det är dessutom så att väldigt många av våra myndigheter, inte
            minst polisen, tyngs av byråkratiska och administrativa regelverk
            som suger musten ur själva kärnuppdraget. Alla som jobbar inom
            skolan, inom polisen eller inom förvaltningar generellt vet att
            vi behöver förenkla och göra det mer flexibelt. Det är ett av
            de viktiga motiven till detta.
          </note>
          <note>
            Det andra motivet är att vi också vill ha ökad kameraövervakning.
            Det är vår bild att övervakning av utsatta platser är efterlängtat
            av pendlare, medborgare och boende, liksom av personal som jobbar
            i dessa områden och av näringsidkare som har sitt levebröd av
            verksamheter som affärer och liknande. Det är också efterlängtat
            av polis och väktare.
          </note>
          <note>
            Det är dock inte efterlängtat av dem som i dag står på de öppna
            drogscenerna och till exempel säljer knark. Forskningen visar
            att knarkförsäljning inte upphör men att den flyttas, och det
            kan finnas ett stort värde i att den flyttas. Polisen i Järvaområdet
            beskriver att man räknar med att 70 procent av narkotikaförsäljningen
            finns kvar även om den flyttar en bit bort, men det är helt oacceptabelt
            att det förekommer öppen droghandel i anslutning till tunnelbanestationernas
            ingångar. Människor ska inte behö ­ va knö sig förbi langare när
            de är på väg till jobbet eller skolan. Detta måste vi alltså ta
            krafttag mot, och det ska vi göra också.
          </note>
          <note>
            Det finns således en väldigt viktig brottsförebyggande profil
            i det här förslaget, ironiskt nog. Det är inget repressivt förslag.
            Det är visserligen en stor vinst för rättskedjan om ett brott
            beivras, men det är naturligtvis en ännu större vinst om ett brott
            inte begås i första läget.
          </note>
          <note>
            Detta är de två huvudsakliga motiven. Blir det då fritt fram
            med det här lagförslaget? Nej, det blir det inte. Det är inte
            en oreglerad verksamhet, utan man har ett antal bedömningar att
            göra, vilket ska dokumenteras på sedvanligt sätt. Det är naturligtvis
            ett omfattande regelverk som handlar om lägen där det finns oklarheter
            och där man ska ha samråd med tillståndsmyndigheten i god tid
            innan bevakningen ska påbörjas. Det handlar också om regelverk
            kring ändamål, uppdatering och radering av material och så vidare.
            Detta är alltså ett reglerat område även om vi nu gör det betydligt
            lättare.
          </note>
          <note>
            Avslutningsvis kan man föra ett litet resonemang om begreppen
            trygghetskamera kontra övervakningskamera. Här handlar det om
            att vi övervakar offentliga platser som vi upplever att polisen
            har behov av att övervaka i samband med att det kanske förekommer
            drogförsäljning eller annan brottslig verksamhet.
          </note>
          <note>
            Att man har bytt fokus från att tala om övervakningskameror och
            diskussionen på 90-talet till att prata om trygghet är kanske
            en indikator på samhällets diskussion – trots att vi, som sagt,
            i många delar har ett betydligt tryggare samhälle än vad vi hade
            för en generation sedan. Det behöver vi påminnas om. Jag har gjort
            det många gånger här från talarstolen. Risken att dö av olycka
            eller brott i vårt land är lägre än för en generation sedan. Vi
            lever längre och är friskare. Vi är lyckligare än vad man är i
            många andra länder på jorden. Sverige är det land på jordklotet
            där det är bäst att vara barn enligt all tillgänglig statistik.
            Det är det land där det är bäst att vara gammal , och det är det
            land där det är bäst att vara kvinna. Vårt land är en av de bästa
            samhälleliga skapelser som har funnits på den här jorden. Den
            dystopiska verklighetsbild som sannerligen utmålas i vårt land
            2019 har onekligen inte bäring på verkligheten i alla dess delar.
          </note>
          <note>
            Med det sagt tänker vi ta de mått och steg som krävs för att
            slå tillbaka de destruktiva krafter som skjuter på varandra, spränger
            varandra och gör vårt samhälle otryggt. Vi tänker inte vika oss
            en tum. Vi kommer att leverera, och vi kommer att göra det ända
            fram till dess att målet är nått.
          </note>
          <note>
            (Applåder)
          </note>
          <note type="speaker">
            Anf. 152 ELLEN JUNTTI (M):
          </note>
          <note>
            Herr talman! I dag ska vi debattera justitieutskottets betänkande
            Kamerabevakning i brottsbekämpningen – ett enklare förfarande
            . Jag yrkar bifall till förslaget i betänkandet.
          </note>
          <note>
            Brottsligheten har nått nya hemska höjder i Sverige. De kriminella
            gängen håller delar av Sverige i ett järngrepp. Skjutningar och
            sprängning ­ ar sker i princip varje dag. Det är knappt någon
            idé att ta fram aktuella siffror, för de ökar från dag till dag.
          </note>
          <note>
            Våldet har blivit mycket råare, och gängen drar sig inte för
            att skjuta en mamma i huvudet när hon håller sitt spädbarn i famnen.
            Kan ni tänka er det? Tänk att er fru, syster eller vem som helst
            håller en tvåmånaders bebis i famnen och någon kommer och skjuter
            henne i huvudet så att hon dör och barnet ramlar i marken. Jag
            tycker att det är viktigt att inte bara prata om skjutningar lite
            så där kallt. Jag tycker att man ska sätta sig in i vad det innebär
            egentligen. Vad är det för människa som kan göra någonting sådant?
            Jag tycker att det är så fruktansvärt och kallblodigt att jag
            nästan inte vill tro att det har hänt.
          </note>
          <note>
            Nu för tiden sker skjutningar och sprängningar mitt på ljusa
            dagen mitt bland oskyldiga människor som hamnar i livsfara. Det
            finns många exempel på det råa våldet. Till exempel har rånen
            ökat väldigt mycket. I mitten av oktober hade 112 barn rånats
            i år bara i Göteborg. Det är helt förfärliga siffror, för bakom
            varje siffra finns ett barn vars trygghet har blivit förstörd
            för lång tid framöver. Till exempel fick en tolvårig pojke föras
            till sjukhus när han vid 14-tiden en vanlig måndag var på väg
            till skolan och det kom en rånare och satte en kniv mot halsen
            på honom.
          </note>
          <note>
            Tänk att ni skickar ert eget barn till skolan mitt på ljusa dagen
            och tror att det är säkert, och så kommer någon och sätter en
            kniv mot halsen på barnet som bara är tolv år. Pojken blev knivskadad,
            visserligen i handen, för han stötte väl bort kniven, och fick
            åka till sjukhus. Det är så fruktansvärt förfärligt. Man får inte
            svära i talarstolen, men det här är så förfärligt och jag blir
            förbannad, arg och faktiskt rädd för utvecklingen i Sverige.
          </note>
          <note>
            Sedan kan man säga att brottsligheten har sjunkit, men att det
            har skett 112 rån mot barn i år fram till oktober bara i Göteborg
            är förfärligt.
          </note>
          <note>
            Fru talman! Förra lördagen var en svart dag i Malmö. Många har
            talat om det här. Först sprängdes en bil. Sedan sköts en 15-åring
            ihjäl. Ytterligare en 15-åring sköts och skadades livshotande.
            En 25-årig kvinna skadades livshotande då en man kom och misshandlade
            henne med en planka. Han slog henne sönder och samman. Jag vet
            inte hur det är med henne nu. Jag har inte läst i tidningen hur
            det har gått. Ett par dagar senare var det dags igen med ett mordförsök
            på en tonåring och en sprängning av ett garage.
          </note>
          <note>
            Jag observerade att Petter Löberg kallade det här för tragiska
            händelser – och det är inte bara han som använder det uttrycket,
            utan det är många som gör det. Jag brukar reagera mot det uttrycket,
            för enligt mig är en tragisk händelse en tsunami eller något annat
            som bara händer och inte är någons fel. Men det här är inte tragiska
            händelser. Det är kallblodiga mord. Jag tycker att det är en skillnad.
            Man ska säga som det är.
          </note>
          <note>
            Skjutningar, sprängningar och grova våldsbrott har blivit vardagsbrott
            i Sverige. När jag läser nyheterna på morgonen blir jag förvånad
            när det inte skett en skjutning eller sprängning. Läget är mycket
            allvarligt i Sverige. Oskyldiga människor mördas och skadas svårt.
          </note>
          <note>
            Vi moderater är fast beslutna om att knäcka de kriminella gängen
            och annan grov brottslighet. Laglydiga människor ska kunna gå
            på gator och torg utan att bli utsatta för grova brott.
          </note>
          <note>
            I vår moderata budget för 2020 föreslår vi en mycket stor satsning
            på rättsväsendet som innebär 2 ½ miljard mer än vad regeringen
            satsar.
          </note>
          <note>
            Fru talman! Det här betänkandet gäller kamerabevakning. Det ska
            bli enklare för polisen, säkerhets tjänsten, Kustbevakningen och
            Tullverket att bedriva kame rabevakning utan tillstånd av Datainspektionen.
            Inte heller ska de behöva anmäla detta. Det här gäller platser
            dit allmänheten har tillträde: gator, torg och parker. Detta är
            mycket viktigt för att kunna bekämpa kriminaliteten på ett snabbt
            och effektivt sätt. Kamerabevakning kan förebygga, förhindra och
            upptäcka brott. Kamerabevakningen är också till mycket stor hjälp
            vid utredning och lagföring av brott och kan också vara ett viktigt
            hjälpmedel när polisen ska upprätthålla allmän ordning och säkerhet.
          </note>
          <note>
            Myndigheterna ska själva göra en intresseavvägning, vilket innebär
            att det ska vara viktigare att ha kamerabevakning än den enskildes
            rätt att inte bli bevakad. Datainspektionen ska utöva tillsyn
            och kunna ta ut en sank ­ tionsavgift av en myndighet som inte
            sköter sig.
          </note>
          <note>
            Det är bra att den här lagen kommer. Den träder i kraft i januari
            2020, och det är inte en dag för tidigt. Tvärtom har det tagit
            väldigt många år. Vi moderater har i flera år arbetat för att
            polisen själv ska få bestämma över detta. Riksdagen har gjort
            fyra tillkännagivanden om det här. Det första kom redan 2017,
            alltså för snart tre år sedan. Man kan inte anklaga reger ­ ingen
            för att ha varit väldigt snabb. Och man kan undra hur många brott
            som hade kunnat undvikas om regeringen inte hade varit så långsam.
          </note>
          <note>
            Kamerabevakning är mycket viktig när man ska utreda brott och
            var till exempel helt avgörande vid terrorattentatet på Drottninggatan.
            Sedan kan man titta på Efterlyst för att inse hur viktig kamerabevakningen
            är. Det är många brottslingar som åker fast när deras bilder visas.
          </note>
          <note>
            Det är viktigt att polisen får de resurser som behövs för att
            kunna utreda brott. Vi satsar 1 865 000 000 kronor mer än vad
            regeringen gör på Polismyndigheten nästa år för att polisen ska
            kunna göra det här.
          </note>
          <note>
            Vi vill se betydligt mer kamerabevakning i landet. När gängkriminaliteten
            breder ut sig och vittnen skräms till tystnad är kamerabevakning
            ett verkningsfullt komplement till polisnärvaro.
          </note>
          <note>
            Vi moderater anser att alla utsatta områden ska utrustas med
            kamerabevakning. Vi tillför resurser till polisen som ska räcka
            till att sätta upp fyra gånger så många kameror som det finns
            i dag.
          </note>
          <note>
            Fru talman! Avslutningsvis vill jag säga att jag är mycket kritisk
            mot den sittande regeringen som består av Socialdemokraterna och
            Miljöpartiet. Den har totalt misslyckats med att bekämpa den grova
            brottsligheten. Det är bara att öppna tidningen varje dag så förstår
            man detta.
          </note>
          <note>
            Som sagt har skjutningar och sprängningar blivit vardagsbrott
            i Sverige. Regeringen har presenterat några förslag för att bekämpa
            detta, men det är långt ifrån tillräckligt.
          </note>
          <note>
            (Applåder)
          </note>
          <note type="speaker">
            Anf. 153 LINDA WESTERLUND SNECKER (V) replik:
          </note>
          <note>
            Fru talman! Ellen Juntti beskriver väldigt målande hur hon upplever
            situationen i Sverige i dag. Ellen Juntti uttrycker att hon är
            rädd för utvecklingen i Sverige.
          </note>
          <note>
            Jag håller med om att väldigt mycket är otroligt allvarligt just
            nu, bland annat händelsen i helgen.
          </note>
          <note>
            Jag tittar inte lika mycket på Efterlyst som Ellen Juntti gör.
            Men jag brukar kolla upp polisens statistik. Trots att det sker
            otroligt allvarliga händelser, trots att människoliv spills på
            grund av den grymma kriminaliteten ökar tryggheten, enligt polisens
            trygghetsundersökning. Det vill Moderaterna inte riktigt låtsas
            om. Det ingår inte i Moderaternas politiska vision om att Sverige
            ska bli en mer otrygg plats för att Moderaterna ska kunna sätta
            in sina politiska förslag. Förslaget om mer övervakning, som vi
            diskuterar i dag, är ett sådant.
          </note>
          <note>
            Jag vill att vi fokuserar lite på det vi faktiskt ska debattera
            här i dag. Jag vill få svar av Ellen Juntti på när Moderaterna
            tycker att det inte är motiverat med övervakning, när kameror
            inte ska sättas upp. Moderaternas förslag är att alla Sveriges
            utsatta områden ska ha kameror. Det är en enorm mängd kameror.
            Det finns 60 utsatta områden i Sverige. De ska alltså strösslas
            med kameror.
          </note>
          <note>
            Jag vill också höra Moderaternas definition av den personliga
            integriteten. De två frågorna vill jag ha svar på.
          </note>
          <note type="speaker">
            Anf. 154 ELLEN JUNTTI (M) replik:
          </note>
          <note>
            Fru talman! Jag tackar för frågan.
          </note>
          <note>
            Jag tycker att Linda Westerlund Snecker ska titta lite oftare
            på Efterlyst . Många olika brott löses på grund av att man har
            haft kamerabevakning. Ett exempel är två stycken som för ett tag
            sedan våldtog en tjej i Skåne någonstans – jag tror att det var
            i Malmö. Kamerorna hade fotogra ­ ferat dem. De kände igen sig
            när de tittade på Efterlyst – många brottslingar tittar på Efterlyst
            – och anmälde sig själva. Jag tror, som någon sa tidigare, att
            kamerabevakning är brottsförebyggande. De kanske inte hade slutat
            begå en massa brott. De kanske hade fortsatt om de inte hade åkt
            fast. Kamerabevakning hjälper alltså till att utreda och klara
            upp brott. Men det är också brottsförebyggande.
          </note>
          <note>
            Linda Westerlund Snecker säger ungefär att vi moderater skulle
            bli ledsna om brottsligheten skulle minska. Nej, jag skulle bli
            jätteglad. Om jag fick välja skulle inte ett enda brott begås
            i hela Sverige. Det skulle såklart vara den bästa av världar.
            Men nu när brott sker måste det också finnas konsekvenser.
          </note>
          <note>
            När det gäller integriteten kan jag säga att jag inte har begått
            något brott. Jag har också varit polis i 30 år. Jag tycker att
            man kan skydda också min integritet, så att jag kan gå på en gata
            utan att bli utsatt för brott. Jag har inga problem med att några
            kameror filmar när jag går där. Men om någon skulle sätta en kniv
            mot min hals skulle jag vara otroligt tacksam om det finns bilder
            så att man kan utreda brottet och sätta den som begår det grova
            brottet i finkan. Då skyddar kameran min integritet.
          </note>
          <note type="speaker">
            Anf. 155 LINDA WESTERLUND SNECKER (V) replik:
          </note>
          <note>
            Fru talman! Jag förstår att Efterlyst gillar kameraövervakning.
            Det blir så mycket bättre tv.
          </note>
          <note>
            Om vi går utanför underhållningsvärlden, som gillar att visa
            olika typer av brott, och i stället går på vad forskningen säger
            om kameraövervakning ser vi att det inte finns någon signifikant
            påverkan på brottsligheten av att kameror sätts upp. Så ser verkligheten
            ut, utanför Efterlyst och tv-tablån.
          </note>
          <note>
            Fru talman! Jag blir djupt oroad av Ellen Junttis definition
            av personlig integritet. Det är just argumentationen att ”jag
            har inga problem med att bli övervakad, för jag har inget att
            dölja” som leder till att ett övervakningssamhälle skapas. Sådan
            argumentation har lett till att länder med mycket tveksam politisk
            styrning, som Kina, har enormt utbredd övervakning av sin befolkning.
            Där snackar vi inte bara om kameraövervakning. Där är det ansiktsskanning.
            Där ska man ha kontroll på varenda person i hela samhället. Det
            är inte min definition av att leva sitt liv i frihet. Det är statlig
            övervakning där staten tar kontroll över varje enskild människas
            liv. Och det börjar med att man säger ”jag har inga problem med
            att bli övervakad, för jag har inte gjort någonting”.
          </note>
          <note>
            Är det dit Moderaterna vill gå? Inspireras Moderaterna av länder
            som Kina, som ligger i framkant när det gäller att övervaka sin
            civila befolkning? Är det den vägen Moderaterna vill gå, för att
            Ellen Juntti har kollat på Efterlyst och sett att övervakning
            kan få brottslingar att ringa in och anmäla sig själva? Då blir
            jag djupt oroad över Moderaternas politik.
          </note>
          <note type="speaker">
            Anf. 156 ELLEN JUNTTI (M) replik:
          </note>
          <note>
            Fru talman! Jag tror att Linda Westerlund Snecker står lite närmare
            Kina och dess diktatur än vad Moderaterna gör. Linda Westerlund
            Snecker behöver alltså inte oroa sig. Jag tror nämligen att risken
            är lite större att Lindas parti går mot ett övervakningssamhälle
            än att vi gör det.
          </note>
          <note>
            Jag har inga problem med att bli övervakad när jag går på stadens
            gator och torg. Det ger mig trygghet. Om det händer någonting
            kan man utreda, och polisen kan sätta en grov brottsling i fängelse.
          </note>
          <note>
            Jag litar på att polisen och andra myndigheter själva kan bedöma
            var kameror behövs. Linda Westerlund Snecker frågade var det inte
            ska vara kameror. Det ska inte vara några kameror där man bedömer
            att det inte behövs. I min lilla by i Norrbotten, Niskanpää, bor
            50 personer. Jag tror inte att det behövs där. Det är olika. Man
            får se på vilka ställen det sker en hel del brott. Där behövs
            kameror. Det har jag inga problem med.
          </note>
          <note>
            Vi tycker olika. Jag tycker att det är ett bra lagförslag. Vi
            har lämnat fyra tillkännagivanden till regeringen sedan tidigare.
            Det är dags att det blir verklighet nu.
          </note>
          <note>
            (Applåder)
          </note>
          <note type="speaker">
            Anf. 157 PETTER LÖBERG (S) replik:
          </note>
          <note>
            Fru talman! Vi har behov av en mer faktabaserad diskussion om
            brott och straff i vårt samhälle och i riksdagen i synnerhet.
            Vi som lagstiftare har ett ansvar för att i alla fall försöka
            grunda våra antaganden och verklighetsbilder på den statistik
            som finns. Linda har talat om Efterlyst . Man kan tycka att det
            är ett trevligt program. Man kan också ta anekdotiska berättelser
            om hemska brott som har skett i vårt avlånga land eller annorstädes
            och dra slutsatser av det.
          </note>
          <note>
            Jag tror dock att det är farligt om vi skapar en bild av att
            våldet i offentliga miljöer hela tiden ökar. Vi vet att det dödliga
            våldet har ändrat modus. Det har gått från att det farligaste
            mordvapnet var en brödkniv eller en flaska i huvudet på någon
            i missbrukarkretsar till att det i dag skjuts. Det innebär andra
            utmaningar, som det krävs andra metoder för att komma till rätta
            med. Varje enskilt fall är en tragedi.
          </note>
          <note>
            Jag skulle vilja ställa en kort fråga till Ellen. Ökar våldet
            i samhället?
          </note>
          <note type="speaker">
            Anf. 158 ELLEN JUNTTI (M) replik:
          </note>
          <note>
            Fru talman! Frågan är om antalet brott ökar eller minskar. Vissa
            brott ökar, och andra minskar. Vilka brott är det som minskar?
            Är det skadegörelse? Är det bilstölder? I statistiken räknas även
            sådant med. Det är bra om antalet brott minskar. Ingen gillar
            att bilen blir stulen eller att någon förstör något som man äger.
          </note>
          <note>
            Men det som ökar är det grova våldet. Det handlar om skjutningar.
            Och vad innebär skjutningar? Det är inte bara att man smäller
            av ett skott. Det är mord. Folk mördas och skadas för livet. Det
            handlar också om sprängningar. Titta till exempel på den unga
            tjejen – var det i Lund? – som var på väg hem när någon hade satt
            en sprängladdning intill ett hus. Hon bara flög ut på gatan. Det
            har visats bilder på det. Hon är allvarligt skadad. De grova brotten
            ökar. Det är det farliga i samhället.
          </note>
          <note>
            Det är jättebra om skadegörelse och bilstölder minskar. Men det
            är inte det som oroar mig. Jag vill i och för sig att allt ska
            minska. Jag vill att det ska vara noll brott i Sverige. Det är
            därför jag har blivit polis. Jag vill bekämpa brottsligheten.
            Men det grova våldet liksom rån mot barn ökar.
          </note>
          <note>
            Ta bara det jag lyfte upp i mitt anförande. I Göteborg satte
            någon en kniv mot halsen på en tolvåring som var på väg till skolan.
            Detta är allvarligt, och det kan man inte bagatellisera och säga
            att brottsligheten minskar. Därför anser jag att läget är allvarligt.
          </note>
          <note type="speaker">
            Anf. 159 PETTER LÖBERG (S) replik:
          </note>
          <note>
            Fru talman! Självklart bagatelliserar vi inte sådana gärningar
            eller de människor som blivit utsatta för brott. Detta ska vi
            lagföra, bekämpa och framför allt förebygga, vilket vi många gånger
            talar om här i kammaren.
          </note>
          <note>
            Vi måste dock också vara tydliga med hur verkligheten de facto
            ser ut. Statistiskt sett har exempelvis de grova våldsbrotten
            och våldsbrotten generellt sett i Stockholms city minskat med
            40 procent de senaste tio åren. De har gjort det bland annat till
            följd av att kommunen och polisen jobbar med utskänkningen och
            ser till att det inte finns så mycket alkohol och att den inte
            serveras till människor som är för fulla på krogen. Det är brottsprevention
            när den är som vackrast. Det har skett en 40-procentig minskning.
          </note>
          <note>
            När det gäller mord per capita vet vi att det har minskat med
            närmare 25 procent sedan 90-talet, då det peakade, trots de ökningar
            som har skett de senaste två åren. Det sker runt 100 mord om året
            i vårt avlånga land trots att vi svenskar är betydligt fler i
            dag.
          </note>
          <note>
            Om man tittar på Brås officiella statistik för misshandelsfall
            ser man inte den dystopiska verklighetsbild som Moderaterna med
            väldigt breda penslar försöker måla upp när det gäller såväl anmälda
            som lagförda och upplevda misshandelsfall. Det är helt enkelt
            inte statistiskt korrekt.
          </note>
          <note>
            Ska man bry sig om det? Ska man berätta en annan verklighet även
            om man vet att den inte är sann? Det är upp till ens eget samvete
            som politiker.
          </note>
          <note>
            Jag är precis lika upprörd som Ellen när det gäller de enskilda
            människor som drabbas av brott. Och som sagt handlar hela vår
            gärning i utskottet om att detta inte ska ske. Det är inget vardagsbrott
            för oss när en ung människas liv släcks för tidigt i en skjutning.
            Det är ett haveri.
          </note>
          <note type="speaker">
            Anf. 160 ELLEN JUNTTI (M) replik:
          </note>
          <note>
            Fru talman! Petter Löberg sa att jag skulle titta på hur verkligheten
            ser ut. Men jag läste ju upp exempel på det. En mamma med en två
            månader gammal baby blev skjuten i huvudet. Förra helgen blev
            en 15-åring mördad. En annan 15-åring har livshotande skador.
            En 25-årig tjej blev helt oprovocerad livshotande skadad när en
            man slog henne sönder och samman med en planka. Detta är verkligheten.
          </note>
          <note>
            Om det som Petter Löberg säger stämmer om att brottsligheten
            har minskat med 40 procent är jag bara jätteglad över. Det kan
            inte finnas någon i något av partierna här som inte är glad över
            att brottsligheten minskar i vissa delar. Men den grova brottsligheten
            har ökat. Rånen har ökat. Sexualbrotten har drastiskt ökat. Skjutningarna
            har ökat, det vill säga i stället för mord och mordförsök. Och
            sprängningarna har ökat. Detta kan man inte blunda för. Denna
            regering har misslyckats med det här.
          </note>
          <note>
            (Applåder)
          </note>
          <note type="speaker">
            Anf. 161 ADAM MARTTINEN (SD):
          </note>
          <note>
            Fru talman! Det märks att det var länge sedan som justitieutskottet
            hade debatt. Vi svävar ibland lite utanför själva betänkandets
            sakfråga. I detta fall diskuterar vi kamerabevakning och behovet
            av att göra det enklare för brottsbekämpande myndigheter att använda
            sig av kameror. Det finns ock ­ så en bred enighet mellan socialdemokrater
            och moderater, även om de har duster om allt annat i replikskiftena
            än om det som rör just denna sak. Men i detta ärende är vi överens
            om att det är bra att göra det enklare för brottsbekämpande myndigheter
            att använda sig av kameraövervakning.
          </note>
          <note>
            Detta är något som Sverigedemokraterna har efterlyst ända sedan
            vi kom in i Sveriges riksdag 2010. Vi har dock fått avslag år
            efter år på våra kommittémotione r i sakfrågan med motiveringen
            att den lagstiftning som funnits har varit väl avvägd.
          </note>
          <note>
            Precis dagen före terrorattentatet den 7 april 2017 fattade vi
            senaste beslut i sakfrågan om att göra det enklare för polis och
            brottsbekämpande myndigheter att använda sig av kameraövervakning.
            Ni andra yrkade av ­ slag med precis samma motivering. Sedan kom
            terrorattentatet med bilder som blev avgörande för polisens arbete
            med att identifiera personen i fråga. Regeringspartierna bjöd
            in delar av oppositionen till en diskussion – i vanlig ordning
            inte Sverigedemokraterna – då man förstod allvaret i den efterfrågan
            som Sverigedemokraterna haft sedan 2010. Kameraövervakning och
            polisens möjlighet att använda sig av den kan vara väldigt betydelsefullt
            i många situationer, inte minst när det gäller terrorattentat.
          </note>
          <note>
            Kameraövervakning är mer effektfullt än att bara snabbt identifiera
            gärningsmän och kunna signalera ut en efterlysning. Den kan också
            användas för att förhindra att brott uppstår. Man kan använda
            kameraövervakning för att klara upp andra slags brott. Man kan
            också använda den för att flytta på kriminalitet. Det kan exempelvis
            gälla drogförsäljning som sker mer eller mindre öppet i många
            utsatta områden, i centrumdelar där droghandeln skrämmer vanligt
            folk från att vistas där, hämta ut sina mediciner i närliggande
            apotek, handla eller över huvud taget vistas ute. Då kan kameraövervakning
            vara ett sätt att flytta sådant beteende och kriminella individer
            bort från dessa miljöer så att vanligt folk kan få leva sina liv
            som de förtjänar.
          </note>
          <note>
            Det behöver alltså inte alltid motiveras utifrån att varje enskild
            kamera måste leda till minst 100 procent uppklarade brott som
            sker i området. Kameraövervakning kan användas på andra sätt,
            av taktiska skäl eller av andra skäl, av polisen för att säkra
            olika miljöer. Därför har det varit väldigt viktigt för Sverigedemokraterna
            att belysa att jämfört med den brottsbekämpande myndighetens effektivitet
            och integriteten har man lagt alldeles för stor vikt vid den enskildas
            integritet. Och som undersökningen visar har man endast haft fokus
            på de kriminellas integritet. Dem har man historiskt värnat i
            denna församling när man har varit så avogt inställd till Polismyndighetens
            förmåga och möjlighet att använda sig av kameraövervakning.
          </note>
          <note>
            Nu har vi nått en viss framgång. Som vi måste säga i många andra
            fall kommer detta tyvärr för sent. Detta skulle polisen ha haft
            mycket tidigare. I många bostadsområden har det varit en eskalerande
            brottslighet. Skottlossningar sker medvetet och planerat gentemot
            kriminella individers hem i bostadsområden där barn bor. Skott
            viner oavsiktligt in i oskyldiga människors hem. Sprängladdningar
            detonerar så att barns sovrumsfönster sprängs sönder.
          </note>
          <note>
            Denna situation hade vi kunnat undvika om vi hade haft en mer
            handlingskraftig regering som förstod behovet av att inte bara
            jobba med kameraövervakning utan att också ha med det som en del
            av ett offensivt brottsbekämpande arbete. Nu har vi den situation
            som vi har i dag. Skulden för denna utveckling ligger tungt i
            knäet på den rödgröna regeringen.
          </note>
          <note>
            Vi välkomnar dock utvecklingen och det betänkande som i dag ligger
            på bordet. Vi hade en följdmotion, precis som vi har haft vartenda
            år i denna kammare, som är likalydande med det förslag som det
            nu finns en enighet om i kammaren och utskottet. Vänsterpartiet
            är även här emot detta och yrkar avslag på utskottets förslag
            i betänkandet och de brottsbekämpande myndigheternas möjlighet
            att göra allt det som vi andra är överens om. Även om det finns
            en bred enighet är det värt att poängtera att Vänsterpartiet också
            i detta betänkande viker av.
          </note>
          <note>
            Jag vill tacka för den sena insikten hos er andra. Jag hoppas
            att kameraövervakning nu kan komma till undsättning vid exempelvis
            bilbränder. Där har uppklaringsprocenten hittills i princip varit
            noll. Polisens försöksverksamhet med kameraövervakning mot utsatta
            stadsdelars parkeringar har visat att man kan förebygga bilbränder.
            Sverigedemokraterna har föreslagit att vi ska budgetera så att
            Polismyndigheten har råd att sätta upp kameror i samtliga utsatta
            områden så att ingen människa i landet, oavsett inkomst, behöver
            ha råd att vakna upp till en bil som har blivit uppbränd.
          </note>
          <note>
            I dag har bara hälften av de utsatta områdena någon form av kamera
            ­ övervakning. Vi tycker att det är alldeles för lite. När ett
            område är så pass utsatt att det brinner bilar var och varannan
            helg är det politikens skyldighet att göra något åt det. Detta
            kan vara ett sätt. Det gäller dels Polismyndighetens möjlighet
            att sätta upp kameror, dels det budgetära, som vi kommer att hantera
            senare i december. Där har Sverigedemokra ­ terna föreslagit en
            riktad satsning till Polismyndigheten för att samtliga utsatta
            områden ska få kameraövervakning till hjälp för att stävja brotts
            ­ lighet, flytta kriminalitet och öka tryggheten för dem som bor
            där.
          </note>
          <note type="speaker">
            Anf. 162 JOHAN HEDIN (C):
          </note>
          <note>
            Fru talman! Som jag anförde i den förra debatten, den om straffen
            för mord, är jag en varm anhängare av konstruktivt arbete framåt
            för att med gemensamma krafter kunna göra Sverige till ett bättre
            land att leva i. Att kunna diskutera utan medvetna eller omedvetna
            missförstånd och att kunna dela viktig kunskap som ligger till
            grund för våra ställningstaganden är en förutsättning för att
            vi ska kunna förflytta positioner och komma framåt från annars
            låsta lägen.
          </note>
          <note>
            Vid varje tillfälle då vi tar fram nya åtgärder för att göra
            Sverige tryggare måste vi väga fördelar mot nackdelar, potential
            mot risker och förvän ­ tad effekt mot kostnader. Jag skulle verkligen
            önska att mer av den rättspolitiska debatten kunde handla om just
            det.
          </note>
          <note>
            En kritik som kan riktas mot regeringen från min synvinkel är
            brist på en bärande idé för vad man vill göra med rättspolitiken.
            Jag upplever den som alltför reaktiv och passiv. Visst agerar
            man, men det är först efter att andra satt ett politiskt tryck
            som så sker.
          </note>
          <note>
            Under förra mandatperioden var det vi i de fyra allianspartierna
            som satte agendan. Trots att vi är fyra olika partier med de skillnader
            som finns var vi riktigt bra på att hitta fram till förslag som
            kunde gå igenom riksdagen hela vägen till tillkännagivande och
            sedermera lag via vederbörlig beredning.
          </note>
          <note>
            Vill man åstadkomma förändring är det bra att ha en plan. Annars
            har man ingen aning om huruvida man går åt rätt håll. Om vissa
            saker på trygghetsområdet i Sverige blir bättre är det alldeles
            för många områden som verkligen inte går åt rätt håll.
          </note>
          <note>
            Utan en tydlig idé om vart vi vill ta rättspolitiken är risken
            stor att de åtgärder som vi med möda och besvär sätter på plats
            blir ett lapptäcke utan tydlig riktning, i stället för en solid
            struktur där varje del adresserar problem som behöver lösas. För
            att skapa detta tror jag att vi behöver en infrastruktur för hur
            vi kan enas kring vart rättspolitiken ska ta oss, vilka åtgärder
            som bäst tar oss dit och hur vi kan mäta och följa upp resultaten,
            så att vi vet om vi gör rätt.
          </note>
          <note>
            Centerpartiet har föreslagit att en trygghetsberedning tillsätts.
            Det blev också en av de 34 punkterna från de avbrutna gängsamtalen.
            Regeringen har sagt att de ändå ska genomföras. Min fråga till
            regeringen och dess företrädare är: Vad väntar vi på? Vi behöver
            denna trygghetsberedning för att kunna ha det här samtalsklimatet.
          </note>
          <note>
            När det gäller frågan om kameraövervakning hade det nog varit
            lätt att måla in sig i ett hörn som polemiken ställer oss i. Man
            är antingen för eller emot. Men faktum är att förutsättningarna
            förändras över tid. Denna fråga, liksom andra, är en tänkbar åtgärd
            för att lösa en del av trygghetsproblemen. Är det den enda metoden?
            Är det den bästa? Nej , och antagligen inte. Men det exemplifierar
            lite behovet av att se åtgärderna som ett system som tillsammans
            med andra åtgärder ska bilda den starka struktur som på allvar
            och varaktigt kan bryta tillbaka brottsligheten.
          </note>
          <note>
            När jag debatterade kameraövervakning de första gångerna handlade
            fördelarna om potentialen att förebygga brott. Riskerna handlade
            om att övervakningskamerornas bilder skulle kunna hamna på villovägar,
            missbrukas och användas för andra syften än vad som var menat.
          </note>
          <note>
            Numera finns en helt annan medvetenhet om vikten av dataskydd.
            Vi har också på plats en solid lagstiftning som reglerar användningen,
            samtidigt som vi i dag tar ett viktigt steg för att polis och
            andra rättsvårdande myndigheter ska kunna använda kameror i sitt
            brottsbekämpande arbete.
          </note>
          <note>
            Tidigare kunde vi konstatera att forskningen faktiskt inte kan
            påvisa några signifikanta effekter för just brottsprevention.
            Kamerabilderna blir i stället en viktig del i bevisningen för
            att fälla brottslingar i domstol. Det beror också på en teknikutveckling
            som har gjort kamerabilderna bättre.
          </note>
          <note>
            Fru talman! Man ska inte underskatta lagföringens normerande
            kraft. Att fler blir fällda för brott gör att de personerna inte
            kan begå brott så länge de sitter inlåsta. Men det är också så
            att andra ser att fler som begår brott åker fast. Jag ser fram
            emot att tillsammans med er, kära kollegor som sitter här, analysera
            detta inom ramen för trygghetsberedningen inom kort.
          </note>
          <note type="speaker">
            Anf. 163 INGEMAR KIHLSTRÖM (KD):
          </note>
          <note>
            Fru talman! Sverige ska vara ett tryggt land att leva i, oavsett
            om man bor på landsbygden, i en stad eller i en förort. En av
            statens viktigaste uppgifter är att genom ett väl fungerande rättsväsen
            upprätthålla tryggheten. Våra rättsvårdande myndigheters roll
            i det brottsförebyggande arbetet är central.
          </note>
          <note>
            Aldrig tidigare har det svenska rättsväsendet gjort lika stora
            insatser mot den organiserade brottsligheten. Problemen är omfattande,
            och utvecklingen har pågått under en längre tid. Trots framgångar
            i kampen mot kriminella nätverk i närtid växer problem med dessa
            nätverk.
          </note>
          <note>
            Men för att polisen och övriga myndigheter ska vara effektiva
            måste de ges de verktyg som behövs för att på ett slagkraftigt
            och rättssäkert sätt komma åt brottsligheten. Detta är viktigt
            för att allmänhetens förtroende för polisen och rättsväsendet
            ska upprätthållas.
          </note>
          <note>
            I dag ska vi tala om propositionen Kamerabevakning i brottsbekämpningen
            – ett enklare förfarande . I propositionen föreslås att lagen
            ändras så att Kustbevakningen, Polismyndigheten, Säkerhetspolisen
            och Tullverket får bedriva kamerabevakning utan tillstånd av Datainspektionen.
            Syftet är att förbättra möjligheten att bekämpa och lagföra brott
            med hjälp av kamerabevakning.
          </note>
          <note>
            Fru talman! Det är verkligen hög tid att gå från förslag till
            handling. Riksdagen har gjort flera tillkännagivanden, närmare
            bestämt fyra stycken. Redan 2016 tillkännagav man för regeringen
            att det är viktigt att åstadkomma en ordning. Man upprepade kravet
            modifierat 2017 och 2018 för att då inkludera att tillståndsplikten
            för Polismyndighetens och andra myndigheters kamerabevakning ska
            tas bort.
          </note>
          <note>
            I ljuset av denna historik är det verkligen på tiden att vi går
            till beslut. Hanteringen och beslutet i utskottet visar att det
            finns en stor enighet i fråga om att genomdriva en förändring.
            Även denna fråga, som är en liten pusselbit, visar att riksdagen
            får driva regeringen framför sig för att få på plats relevant
            lagstiftning som kan förbättra brottsbekämpningen ute i vårt samhälle.
          </note>
          <note>
            Fru talman! År 2018 gjorde Kamerabevakningsutredningen en kartläggning
            av behoven av förenklade regler. Man kunde då konstatera att kravet
            på tillstånd för att få kamerabevaka har orsakat problem i den
            brottsbekämpande verksamheten och lett till att Polismyndigheten
            och andra brottsbekämpande myndigheter inte får de förutsättningar
            som behövs för att fullgöra sina uppdrag.
          </note>
          <note>
            Riksdagen har vid flera tillfällen framhållit att det är angeläget
            med en kraftsamling för att förebygga brott och öka tryggheten,
            inte minst i socialt utsatta områden. Polisen måste kunna agera
            snabbt för att bryta negativa trender. Till det arbetet behövs
            verkningsfulla verktyg.
          </note>
          <note>
            Som tidigare anförts är tillgången till information från kameraövervakning
            i många fall avgörande för polisens möjlighet att förebygga brott,
            avbryta pågående brottslighet och utreda begångna brott. Det är
            därför positivt att regeringen nu, även om det är ganska sent,
            har överlämnat ett lagförslag som innebär förbättrade möjligheter
            för våra myndigheter att bekämpa och lagföra brott med hjälp av
            kameraövervakning.
          </note>
          <note>
            Vi kristdemokrater delar regeringens uppfattning att reglerna
            om behandling av personuppgifter och de regler som föreslås ger
            ett fortsatt starkt skydd för den enskildes personliga integritet.
          </note>
          <note>
            Fru talman! Vi ser att det behöver vidtas åtgärder. För framtiden
            kan man fundera på om vi inte även behöver ge möjlighet till ökad
            användning och samordning av ANPR-kameror för att kunna samköra
            olika system där vi har en automatisk avläsning. Vi kristdemokrater
            stöder utskottets beslut, som tillstyrker regeringens proposition.
            Det ger i våra ögon myndigheterna ytterligare verktyg och möjligheter
            att bekämpa brott. En stor enighet råder i utskottet, vilket är
            bra, om att det här förslaget är en liten pusselbit som behövs
            för att möta behoven och önskemålen hos rättsvårdande myndigheter
            för att minska brottsligheten i vårt land.
          </note>
          <note>
            (Applåder)
          </note>
          <note type="speaker">
            Anf. 164 JOHAN PEHRSON (L):
          </note>
          <note>
            Fru talman! Jag och Liberalerna ställer oss bakom detta betänkande.
            Det är viktigt att vi får en möjlighet för våra brottsbekämpande
            myndigheter att mer offensivt och aktivt använda sig av tekniska
            hjälpmedel såsom kameraövervakning för att förebygga och klara
            upp brottslighet. Liberalerna har varit på den bollen rätt många
            år. Adam Marttinen beklagade sig över att man hade hållit på sedan
            2010. Jag har hållit på sedan 1998. Skam den som ger sig!
          </note>
          <note>
            Förslaget är välavvägt, genomtänkt och tyvärr nödvändigt. Invändningarna
            som vi har hört här är dock lite häpnadsväckande. Linda Westerlund
            Snecker från Vänsterpartiet är tillbaka i salen. Jag hörde i ett
            inlägg att detta var någonting att jämföra med kinesisk diktaturs
            övervakning för att kartlägga människor. Det är en ganska märklig
            överdrift och dessutom helt felaktigt.
          </note>
          <note>
            Detta är nödvändigt. Det mest kloka har sagts. Jag nöjer mig
            med att yrka bifall till utskottets förslag i betänkandet.
          </note>
          <note type="speaker">
            Anf. 165 RASMUS LING (MP):
          </note>
          <note>
            Fru talman! Det viktigaste målet för kriminalpolitiken bör vara
            att antalet brott ska minimeras och allra helst de grövsta brotten.
            Det är särskilt viktigt att förhindra grova våldsbrott och sexualbrott,
            brott som hotar liv och hälsa och som hotar demokratin.
          </note>
          <note>
            För att förhindra att brott sker behöver det förebyggande arbetet
            vara starkt, konsekvent och genomgripande. Unga pojkar ska inte
            involveras i kriminalitet. De ska gå i skolan och få det stöd
            som de behöver. Man bör se strängare på dem som använder barn
            i sin kriminalitet än vad som är fallet i dag.
          </note>
          <note>
            Att lösa brott, och att den som begår brott döms, är i sig brottsförebyggande.
            Det är viktigare att brott kan klaras upp än vilka straffen som
            utdöms är om man ser det ur ett brottspreventivt perspektiv.
          </note>
          <note>
            I dag handlar ärendet om nya regler för kameraövervakning. Förslaget
            går ut på att ett antal myndigheter inte ska behöva det tillstånd
            som de har behövt fram tills nu av Datainspektionen för att sätta
            upp kameror. Men myndigheterna behöver även fortsättningsvis göra
            en avvägning av integritetsaspekterna, vilket är väsentligt att
            komma ihåg i diskussionen.
          </note>
          <note>
            Fru talman! Kameraövervakning är någonting som kan hjälpa till
            att klara upp och lösa brott. I takt med att tekniken blivit bättre
            har använd ­ ningen kunnat bli mer effektiv. När frågan tidigare
            diskuterades för 15 eller 20 år sedan var inte kamerorna lika
            bra. De var inte ett lika effektivt verktyg för att lösa brott.
            I dag är de bättre än vad de var tidigare.
          </note>
          <note>
            Vi ska använda modern teknik för att kunna lösa brott. I den
            mån det förhindrar att brotten sker är det naturligtvis oerhört
            positivt. Det är inte bara när det gäller kameror som tekniken
            har gått framåt. Den har gjort det när det gäller DNA-teknik och
            också på andra områden.
          </note>
          <note>
            Vi som politiker ska vara lyhörda för de verktyg som polis och
            andra behöver. Det är viktigt att de har tillräckliga verktyg
            för att komma åt brottsligheten. Men det är väsentligt att i det
            här sammanhanget komma ihåg att finns andra perspektiv som också
            är viktiga.
          </note>
          <note>
            För ett antal år sedan – 2007, 2008 och 2009 – var det en stor
            diskus ­ sion. Det var långt före min tid i riksdagen. Diskussionen
            gällde FRA ‑ lag ­ en och de integritetsaspekter som fanns som
            följd av den. På den tiden var alla politiska ungdomsförbund mot
            lagen. Den dåvarande ordföranden för Moderata Ungdomsförbundet
            Niklas Wykman, efterträdaren till Jo han Forssell, hotade med
            att lämna Moderaterna ifall man skulle gå med på detta.
          </note>
          <note>
            Diskussionen i dag är väldigt annorlunda. Det är klart att samhället
            förändras. Men man behöver inte gå från en extrem till en annan.
            Vi måste ha med oss även integritetsaspekterna när vi diskuterar
            hur brott ska förhindras och hur man ska kunna lösa brott.
          </note>
          <note>
            Jag tycker uppenbarligen inte att detta är någonting att jämställa
            med övervakningen i den kommunistiska diktaturen. Men även om
            man inte går ända dit måste man ändå värdera de aspekter som rör
            integritet. När diskussionen förändras i samhället på relativt
            kort tid måste man se till att det inte drar iväg för långt.
          </note>
          <note>
            I det här sammanhanget tycker jag att avvägningen är rimlig.
            Det kan behövas fler kameror. Därför vill jag yrka bifall till
            utskottets förslag i betänkandet och till propositionen.
          </note>
          <note>
            Fru talman! Slutligen vill jag säga någonting till Johan Hedin
            som tog upp det förslag som han och Centerpartiet drivit om trygghetsberedningen.
            Det var ett väldigt klokt förslag. Det var bra att regeringen
            gick fram med det i 34-punktsprogrammet efter gängsamtalen. Jag
            ser att ett sådant arbete kan ha väldigt stor potential.
          </note>
          <note>
            Det gäller att ha blicken lite längre fram och se vilka förslag
            som kan genomföras för att förhindra och förebygga brott men också
            se lite mer långsiktigt på vad man ska ha för verktyg och resurser
            till rättsvårdande myndigheter. Jag ser fram emot att en sådan
            beredning kan komma på plats.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 18.)
          </note>
          <note>
            § 17 Straffrättsliga åtgärder mot utnyttjande av barn genom köp
            av sexuell handling
          </note>
          <note>
            Justitieutskottets betänkande 2019/20:JuU7
          </note>
          <note>
            Straffrättsliga åtgärder mot utnyttjande av barn genom köp av
            sexuell handling (prop. 2018/19:157)
          </note>
          <note>
            föredrogs.
          </note>
          <note type="speaker">
            Anf. 166 LINDA WESTERLUND SNECKER (V):
          </note>
          <note>
            Fru talman! Det här är en sådan debatt som egentligen aldrig
            ska behöva ske. Den gäller att riksdagen måste skärpa straffet
            för utnyttjande av barn genom köp av sexuell handling. Det är
            två saker som är så fel i det jag just sa: u tnyttjande av barn
            och köp av sexuell handling. Men det är ett bra förslag som regeringen
            har lagt på riksdagens bord, och Vänsterpartiet stöder de straffskärpningar
            som görs.
          </note>
          <note>
            Det finns ganska många straff som Vänsterpartiet har varit med
            och drivit igenom. Det gäller att straffet för våldtäkter ska
            höjas, sexköpslagen, dubbel straffbarhet för sexköp utomlands,
            att fortkörningsböter ska ges efter inkomst, straffet för trafficking
            och att vapenlagstiftningen ska bli tuffare. Det finns många fall
            där Vänsterpartiet anser att straffets längd inte visar på brottets
            allvarlighet, och då måste en höjning ske.
          </note>
          <note>
            Det är därför som straffet för sexköp måste bli hårdare. Det
            är dags att ta bort bötesstraffet och i stället skicka torskarna
            i fängelse. Alla män som köper sex ska inte komma undan med att
            betala några hundralappar i böter. Det räcker med ert brutala
            utnyttjande av utsatta människor. Jag sätter ned foten.
          </note>
          <note>
            Att sälja sin kropp för sex, att bli tvingad att sälja sin kropp
            för att andra ska kunna ta på den, utnyttja den och göra vad de
            vill med den är en så fruktansvärd situation att det är svårt
            att greppa och förstå.
          </note>
          <note>
            Att inte höja straffet för brott mot ett av samhällets allra
            sköraste brottsoffer är ett svek mot brottsoffren, mot alla kvinnor
            och män som tvingas sälja sin kropp till torsken. Det handlar
            om att den som begår brottet så enkelt kan komma undan med att
            bara betala några hundralappar.
          </note>
          <note>
            Det är därför den som har sålt sex ska få målsägandestatus i
            rättsprocessen. Då får den som är brottsoffret, den som har sålt
            sex, också rätt till målsägandebiträde och brottsskadeersättning.
            Det är att få riktig upprättelse.
          </note>
          <note>
            Fru talman! Vänsterpartiet är det enda parti som vill höja straffet
            för sexköp. Det förvånar mig. Men det säger också något om sexköpslagstiftningen
            och om hur feministiska alla andra partier egentligen är. För
            helt plötsligt menar andra partier, som Liberalerna, att ett strängare
            straff skulle försvåra för brottsoffret – för brottsoffret! Om
            vi sätter dit torsken får alltså brottsoffret en tuffare situation.
            Ursäkta mig, men gäller det också andra brott? Gäller det gängkriminalitet,
            kanske? Gäller det misshandel? Nej, jag tänkte väl det.
          </note>
          <note>
            När det kommer till alla andra former av brott är det snack om
            att brottsoffret ska få upprättelse genom att gärningspersonen
            får ett hårt straff. Men inte när män köper sex av andra människor,
            ett brott som har varit kriminaliserat i 21 år.
          </note>
          <note>
            Det är att svika brottsoffer – varje kvinna och man som tvingas
            sälja sin kropp. Men det är också klassförakt. För det är inte
            samhällets elit som hittar en sista utväg till överlevnad genom
            att sälja sin kropp för sex. Det är de som står och balanserar
            på kanten: fattigdom, missbruk, psykisk ohälsa, utsatthet och
            utnyttjande. Alla har en egen historia om varför man hamnar där.
            Vad som är tydligt är att myten om den lyckliga horan lever starkt
            bland dagens politiska partier. Klassföraktet lyser igenom.
          </note>
          <note>
            Fru talman! Det är män som upprätthåller och stimulerar efterfrågan
            på sexuella tjänster – detta oavsett om den som säljer sex är
            kvinna, man, transperson eller icke-binär. Människors kroppar
            blir en handelsvara för mäns sexualitet. Det är en vara som kan
            köpas, förbrukas och göra sig av med. Dödstalet för prostituerade
            kvinnor är 40 gånger högre än för befolkningen i övrigt. Enligt
            Europol påträffas årligen hundratals skjutna, strypta och misshandlade
            kvinnokroppar som blivit utsatta för sexslavhandel.
          </note>
          <note>
            Det är dags att få stopp på detta vansinne. Det är dags att ta
            bort bötesstraffet för brottet sexköp.
          </note>
          <note>
            Jag yrkar bifall till reservationen.
          </note>
          <note>
            (forts. § 19)
          </note>
          <note>
            Ajournering
          </note>
          <note>
            Kammaren beslutade kl. 15.53 på förslag av tredje vice talmannen
            att ajournera sammanträdet till kl. 16.00, då votering skulle
            äga rum.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 16.00.
          </note>
          <note>
            § 18 Beslut om ärenden som slutdebatterats vid dagens sammanträde
          </note>
          <note>
            FiU13 Nya regler för pensionsstiftelser med anledning av andra
            tjänstepensionsdirektivet
          </note>
          <note>
            Kammaren biföll utskottets förslag.
          </note>
          <note>
            FiU12 En ny reglering för tjänstepensionsföretag
          </note>
          <note>
            Kammaren biföll utskottets förslag.
          </note>
          <note>
            FiU14 En effektivare flytträtt av försäkringssparande
          </note>
          <note>
            Kammaren biföll utskottets förslag.
          </note>
          <note>
            FiU17 Köp på saklig grund
          </note>
          <note>
            Kammaren biföll utskottets förslag.
          </note>
          <note>
            NU8 Transmissionsledningar för naturgas mellan EU och tredjeland
          </note>
          <note>
            Kammaren biföll utskottets förslag.
          </note>
          <note>
            CU3 Byggnaders energiprestanda
          </note>
          <note>
            Kammaren biföll utskottets förslag.
          </note>
          <note>
            SkU4 Ändrade mervärdesskatteregler vid gränsöverskridande handel
            mellan företag
          </note>
          <note>
            Kammaren biföll utskottets förslag.
          </note>
          <note>
            SkU6 Ändring i skatteavtalet mellan Sverige och Portugal
          </note>
          <note>
            Kammaren biföll utskottets förslag.
          </note>
          <note>
            JuU4 Straffet för mord
          </note>
          <note>
            Punkt 1 (Straffet för mord)
          </note>
          <note>
            1. utskottet
          </note>
          <note>
            2. res. 1 (V)
          </note>
          <note>
            Votering:
          </note>
          <note>
            295 för utskottet
          </note>
          <note>
            25 för res. 1
          </note>
          <note>
            29 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 93 S, 65 M, 57 SD, 28 C, 20 KD, 17 L, 14 MP, 1
            -
          </note>
          <note>
            För res. 1: 24 V, 1 -
          </note>
          <note>
            Frånvarande: 7 S, 5 M, 5 SD, 3 C, 3 V, 2 KD, 2 L, 2 MP
          </note>
          <note>
            Punkt 2 (Uppföljning och utvärdering)
          </note>
          <note>
            1. utskottet
          </note>
          <note>
            2. res. 2 (SD)
          </note>
          <note>
            Votering:
          </note>
          <note>
            245 för utskottet
          </note>
          <note>
            57 för res. 2
          </note>
          <note>
            18 avstod
          </note>
          <note>
            29 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 93 S, 65 M, 28 C, 6 V, 20 KD, 17 L, 14 MP, 2 -
          </note>
          <note>
            För res. 2: 57 SD
          </note>
          <note>
            Avstod: 18 V
          </note>
          <note>
            Frånvarande: 7 S, 5 M, 5 SD, 3 C, 3 V, 2 KD, 2 L, 2 MP
          </note>
          <note>
            Hanna Gunnarsson, Tony Haddou , Momodou Malcolm Jallow och Maj
            Karlsson ( alla V) anmälde att de avsett att avstå från att rösta
            men markerats ha röstat ja.
          </note>
          <note>
            Punkt 3
          </note>
          <note>
            Kammaren biföll utskottets förslag.
          </note>
          <note>
            Punkt 4 (Preskription)
          </note>
          <note>
            1. utskottet
          </note>
          <note>
            2. res. 4 (S, V, MP)
          </note>
          <note>
            Votering:
          </note>
          <note>
            188 för utskottet
          </note>
          <note>
            132 för res. 4
          </note>
          <note>
            29 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 65 M, 57 SD, 28 C, 20 KD, 17 L, 1 -
          </note>
          <note>
            För res. 4: 93 S, 24 V, 14 MP, 1 -
          </note>
          <note>
            Frånvarande: 7 S, 5 M, 5 SD, 3 C, 3 V, 2 KD, 2 L, 2 MP
          </note>
          <note>
            JuU5 Kamerabevakning i brottsbekämpningen – ett enklare förfar
            ­ ande
          </note>
          <note>
            Punkt 1 (Avslag på propositionen)
          </note>
          <note>
            1. utskottet
          </note>
          <note>
            2. res. 1 (V)
          </note>
          <note>
            Votering:
          </note>
          <note>
            295 för utskottet
          </note>
          <note>
            25 för res. 1
          </note>
          <note>
            29 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 93 S, 65 M, 57 SD, 28 C, 20 KD, 17 L, 14 MP, 1
            -
          </note>
          <note>
            För res. 1: 24 V, 1 -
          </note>
          <note>
            Frånvarande: 7 S, 5 M, 5 SD, 3 C, 3 V, 2 KD, 2 L, 2 MP
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            § 19 (forts. från § 17) Straffrättsliga åtgärder mot utnyttjande
            av barn genom köp av sexuell handling (forts. JuU7)
          </note>
          <note type="speaker">
            Anf. 16 7 MARIA STRÖMKVIST (S):
          </note>
          <note>
            Fru talman! I år är det 20 år sedan sexköpslagen trädde i kraft.
            Sverige var först i världen med en lagstiftning som kriminaliserar
            köp, inte försäljning, utifrån värderingen att man inte ska kriminalisera
            offer. Effekterna har varit positiva, och förbudet har haft en
            normativ verkan. Vi ska vara glada och stolta över lagen, men
            visst kan det alltid bli bättre. Trots lagen har nämligen drygt
            7 procent av de svenska männen någon gång köpt sex, och så länge
            som män fortsätter att köpa sex kan vi aldrig uppnå ett jämställt
            samhälle. En grundläggande värdering i vårt samhälle borde vara
            att ingen, varken man eller kvinna, har rätt att köpa en annan
            människa.
          </note>
          <note>
            Att köpa sex av barn är en kriminell handling och ska så förbli.
            Och det är naturligtvis orimligt att man kan komma undan med böter
            för ett sådant brott.
          </note>
          <note>
            Justitieutskottets betänkande nr 7, Straffrättsliga åtgärder
            mot utnyttjande av barn genom köp av sexuell handling , är det
            vi nu debatterar. Jag passar på att yrka bifall till förslaget
            i detsamma.
          </note>
          <note>
            Vad handlar det då om? Jo, det handlar om att vi vill skärpa
            straffen för de fall där man köper en sexuell handling av barn.
            Barn i det här fallet är i åldrarna mellan 15 och 18 år. I de
            fall där man köper en sexuell handling av yngre barn är det i
            stället fråga om våldtäkt mot barn.
          </note>
          <note>
            Och äntligen tar vi nu bort böter ur straffskalan! Det lägsta
            straffet blir två veckors fängelse. Dessutom höjer vi det högsta
            straffet från två till fyra års fängelse.
          </note>
          <note>
            Vidare föreslår vi en ny brottsbeteckning, utnyttjande av barn
            genom köp av sexuell handling, i stället för som i dag, köp av
            sexuell handling. Det kan tyckas vara på marginalen, men det är
            en signal till samhället att det handlar om utnyttjande. Ojämställdhet
            och maktstrukturer visar sig nämligen också i prostitution och
            människohandel.
          </note>
          <note>
            Fru talman! Jämställdhet kan inte uppnås så länge män köper,
            säljer och utnyttjar kvinnor och barn genom att prostituera dem.
            Prostitution och handel med kvinnor är en del av mäns våld mot
            kvinnor och barn. Sexköp handlar inte om kvinnors sexualitet utan
            om mäns sexualitet och mäns kontroll av kvinnor.
          </note>
          <note>
            Trafficking innebär en cynisk och hänsynslös handel med människor
            som är vår tids slavhandel. Europas länder är i varierande grad
            destina ­ tionsländer, transitländer och ursprungsländer för människohandlarna.
            Vi vet att det ofta är minderåriga flickor som säljs för prostitution.
            Arbete mot prostitution och människohandel, barnpornografi och
            annan sexuell explo ­ atering av barn måste prioriteras.
          </note>
          <note>
            Att köpa sig tillgång till en annans människas kropp oavsett
            var – på gatan, på internet eller i något annat sammanhang – handlar
            om att utnyttja någon som befinner sig i maktunderläge eller beroendeställning.
            En överväldigande majoritet av personer som befinner sig i prostitution
            gör det på grund av tvingande omständigheter som till exempel
            hemlöshet, fattigdom och/eller missbruk. Många har dessutom utsatts
            för sexuella övergrepp i tidig ålder.
          </note>
          <note>
            Fru talman! År 2018 anmäldes 131 fall av köp av sexuell handling
            av barn. Det är förstås 131 för många. Samtidigt vet vi att det
            finns ett mörkertal.
          </note>
          <note>
            I oktober dömdes en 43-årig man i tingsrätten för att ha köpt
            sexuell handling av barn vid tre tillfällen. Flickan var 16 år.
            Mannen fick kontakt med flickan via en annons för eskorttjänster
            på nätet, där hon presenterades som ”en ung tjej”.
          </note>
          <note>
            Sugardejting är termen man brukar använda om eskorttjänster på
            nätet för att beskriva en relation mellan en äldre person med
            pengar och status i samhället och en yngre som får betalt med
            pengar eller presenter för att vara i relationen.
          </note>
          <note>
            I augusti hörde jag om en 14-årig flicka som sajnade sig på en
            av sidor ­ na för att – som hon trodde – tjäna lite pengar på
            att vara sällskap till en äldre man. Hon ville köpa sig lite nya
            kläder. Hon hamnade snabbt i situa ­ tionen att männen ville ha
            mer än sällskap och blev då sexuellt utnyttjad.
          </note>
          <note>
            Detta är ett sätt att normalisera prostitution som vi måste se
            och ta på allvar.
          </note>
          <note>
            Fru talman! Vi är överens i utskottet om att det behöver vara
            ett högre lägsta straff, vilket tillkännagivandet i betänkandet
            ger uttryck för. Detta bereds nu i Regeringskansliet, och regeringen
            tillsätter inom kort en utredning och kommer därefter tillbaka
            till riksdagen. Eftersom det finns ett tillkännagivande sedan
            tidigare och regeringen arbetar med frågan har vi lämnat ett särskilt
            yttrande gällande den formsaken.
          </note>
          <note>
            (Applåder)
          </note>
          <note type="speaker">
            Anf. 168 LINDA WESTERLUND SNECKER (V) replik:
          </note>
          <note>
            Fru talman! Vänsterpartiet stöder propositionen som regeringen
            lagt fram, och jag håller med om väldigt mycket av det som Maria
            Strömkvist sa i sitt anförande. Men jag skulle vilja gå över till
            frågan om sexköp av vuxna.
          </note>
          <note>
            I dag skriver Aftonbladet att det ligger över 1 200 annonser
            ute på nätet för prostituerade som säljer sex, och det är bara
            i Stockholm. Samtidigt har polisen lagt ned prostitutionsgruppen,
            alltså den grupp inom polisen som arbetade riktat för att komma
            åt torskarna och hjälpa de prostituerade. Man hade fina upparbetade
            samarbeten, precis så som jag och Maria Strömkvist vill att det
            ska fungera. Polisen arbetade med socialtjänsten, med brotts ­
            offerstöd och med ideella hjälporganisationer, precis så som vi
            vill att det ska fungera.
          </note>
          <note>
            Nu när prostitutionsgruppen inte längre finns och polisen har
            omorganiserat sig menar hotellen att när de ringer till polisen
            finns det inte längre någon hjälp. Hashtaggen #intedinhora menar
            att nu är det fritt fram för torskarna att härja.
          </note>
          <note>
            Jag har två frågor till regeringspartiet: Varför vill inte regeringen
            höja straffet för sexköp och ta bort bötesbrottet, och varför
            har prostitutionsgruppen hos polisen lagts ned?
          </note>
          <note type="speaker">
            Anf. 169 MARIA STRÖMKVIST (S) replik:
          </note>
          <note>
            Fru talman! Jag börjar med den andra frågan. Jag kan inte alls
            svara på varför polisen har gjort det. Men jag kan oroa mig över
            att det andra som händer i samhället gör att vi minskar resurserna
            men också minskat ser detta våld mot kvinnor – oavsett ålder,
            tänker jag i det fallet.
          </note>
          <note>
            Nu handlar ju det här betänkandet om barnen eller om dem mellan
            15 och 18 år. Men annat som regeringen har försökt komma fram
            med när det gäller vuxna är detta med dubbel straffbarhet, som
            jag vet att vi är överens om med Vänsterpartiet. Men det finns
            ju ingen majoritet i Sveriges riksdag för att män som köper sex
            utomlands ska kunna dömas för det i Sverige. Det skulle vara ett
            sätt att säkra att vi inte exporterar torskarna. Det är ju torskarna
            som är problemet, inte offren i form av kvinnor.
          </note>
          <note>
            Det andra som har hänt är den nya våldtäktslagstiftningen, som
            vi också är överens om med Vänsterpartiet. Vi ser nu domar där
            män dömts för våldtäkt när de köpt dem som är utsatta för människohandel.
          </note>
          <note>
            Jag tänker alltså att det har hänt andra saker som gör att vi
            kommer framåt även om vi inte har lagstiftning vad gäller högre
            straff än böter för sexköp av vuxna kvinnor.
          </note>
          <note type="speaker">
            Anf. 170 LINDA WESTERLUND SNECKER (V) replik:
          </note>
          <note>
            Fru talman! Precis som Maria Strömkvist gläder jag mig över att
            vi har en feministisk politik som ger avtryck i rättsprocessen.
            Samtyckeslagstiftningen är en jättestor seger som vi ska vara
            otroligt nöjda med.
          </note>
          <note>
            Om jag förstått det rätt vad gäller dubbel straffbarhet för sexköp
            utomlands är Kristdemokraterna det parti som står och svajar.
            Jag hoppas att Kristdemokraterna äntligen kan sätta ned foten
            och säga saker inte bara i valrörelsen utan också i justitieutskottet.
            Vi vill inte exportera torskarna.
          </note>
          <note>
            Jag tror att det är en viktig signal att ta bort bötesbrottet
            för sexköp även av vuxna. Vi gör det nu för barn. Det är dags
            att ta nästa steg, just för att polisens prioritering av sexualbrott
            i stort måste bli mycket högre. Det är det som är Vänsterpartiets
            främsta motiv till att höja straffet för den formen av brottslighet
            – att polisen ska lägga mer resurser på och kunna arbeta tydligare
            med att få bukt med problemet att män ofta köper kvinnors kroppar.
          </note>
          <note>
            Därför är det olyckligt att prostitutionsgruppen har lagts ned.
            Jag vet att man ute i polisregionerna arbetar i liknande former.
            Bland annat i Jönköping har polisen ett bra upparbetat samarbete
            med hotellen och kvinnojourerna. Det är precis så vi vet att man
            ska arbeta med utsatta människor, särskilt utsatta kvinnor.
          </note>
          <note>
            Jag ser fram emot en rapport från regeringspartierna och initiativ
            om att vi måste arbeta mer aktivt med olika former av prostitutionsgrupper
            hos polisen, för detta är en otroligt viktig fråga som vi tillsammans
            måste få ordning på för att bekämpa mäns våld mot kvinnor.
          </note>
          <note type="speaker">
            Anf. 171 MARIA STRÖMKVIST (S) replik:
          </note>
          <note>
            Fru talman! Jag kan inte lova något om vad regeringen kommer
            med för rapport, men jag kan lova att vi kommer att jobba otroligt
            hårt med frågan framöver. Det är precis som Linda Westerlund Snecker
            säger: att kvinnor utnyttjas här är inte värdigt ett land som
            Sverige. Vi måste ta krafttag mot det.
          </note>
          <note>
            Jag tror också att det är viktigt att vi ser detta i hela landet.
            I dag handlar det inte om någon gata i Stockholm där det eventuellt
            finns prostituerade. Det handlar om annonser på nätet och finns
            i hela landet, och det måste också ses i hela landet. Det är många
            som behöver öppna ögonen för det som pågår i Sverige just nu.
          </note>
          <note>
            Om det kommer en rapport eller inte vet jag inte, men det kommer
            förmodligen fler förslag på detta område lite längre fram.
          </note>
          <note>
            (Applåder)
          </note>
          <note type="speaker">
            Anf. 172 MAGDALENA SCHRÖDER (M):
          </note>
          <note>
            Fru talman! Inledningsvis vill jag yrka bifall till utskottets
            förslag.
          </note>
          <note>
            Den proposition vi nu debatterar är tyvärr ett tydligt exempel
            på för lite och för sent. Regeringen föreslår i denna proposition
            åtgärder för att stärka det straffrättsliga skyddet mot köp av
            sexuell handling av barn. I sak föreslås att straffskalan för
            köp av sexuell handling av barn ska skärpas, dels genom att minimistraffet
            skärps från böter till fängelse, dels genom att maxstraffet höjs
            till fängelse i fyra år. Minimistraffet blir därmed allmänt fängelseminimum,
            det vill säga fängelse i 14 dagar. Vidare föreslås att brottsbeteckningen
            ändras till utnyttjande av barn genom köp av sexuell handling.
          </note>
          <note>
            Moderaterna välkomnar en bättre och förtydligad brottsbeteckning
            och att det straffrättsliga skyddet mot köp av sexuell handling
            av barn stärks men invänder att skärpningen är otillräcklig. Det
            är helt enkelt för lite och för sent, och detta är särskilt olyckligt
            när det handlar om brott mot barn. Riksdagen beslutade redan för
            ett och ett halvt år sedan att straffskalan för köp av sexuell
            handling av barn skulle skärpas.
          </note>
          <note>
            De gärningar som träffas av bestämmelsen innebär alltid en allvarlig
            kränkning av barnet. Det finns skäl att tydligt markera att köp
            av sexuella handlingar av barn har ett högre straffvärde än motsvarande
            handlingar som begås mot vuxna.
          </note>
          <note>
            Barn som utsätts för sexuella övergrepp kan skadas för livet
            och utsätts för ett enormt lidande som inget barn ska behöva utstå.
            Barn som har blivit utsatta för sexuella övergrepp har det svårare
            i skolan, lider oftare av psykisk ohälsa och uppvisar ofta självskadebeteende.
            Barn är också experter på att intala sig själva att allt som händer
            i deras omgivning och allt som händer dem är deras fel. Barn som
            utsätts för sexuella övergrepp lider därför ofta av stor ångest,
            skam och skuld.
          </note>
          <note>
            Sverige har kritiserats av FN:s kommitté för barnets rättigheter,
            den så kallade barnrättskommittén, för att inte se tillräckligt
            allvarligt på bland annat köp av sexuell handling av barn och
            för att påföljderna för detta brott inte varit proportionerliga.
          </note>
          <note>
            Regeringen har haft god tid på sig att bereda och komma till
            riksdagen med de förslag som riksdagen redan har begärt men har
            inte förmått åstadkomma de nödvändiga förslagen. Detta är beklagligt,
            särskilt eftersom det handlar om brott mot barn. Riksdagen blir
            därför tvungen att i och med morgondagens omröstning på nytt tillkännage
            för regeringen att straffet för köp av sexuell handling av barn
            bör skärpas och att minimistraffet bör vara sex månaders fängelse.
          </note>
          <note>
            (Applåder)
          </note>
          <note type="speaker">
            Anf. 173 LINDA WESTERLUND SNECKER (V) replik:
          </note>
          <note>
            Fru talman! I justitieutskottet har vi något av en unik situation,
            som Moderaterna driver på. Det handlar om över 100 tillkännagivanden,
            mestadels om skärpta straff i olika former, som Moderaterna vill
            putta igenom riksdagen.
          </note>
          <note>
            Moderaterna har också ett väldigt högt tonläge när det gäller
            lag och ordning. Det är tydligt att ni vill ha dessa frågor på
            den politiska agendan. Ni springer efter SD för att matcha deras
            förslag och vara tuffast på planhalvan. Det ska vara längre, tuffare,
            hårdare och snabbare i många fall – men inte när det handlar om
            sexköp. Det verkar vara en blind fläck för Moderaterna.
          </note>
          <note>
            Jag har en jätteenkel fråga: Varför daltar Moderaterna med torskarna?
          </note>
          <note type="speaker">
            Anf. 174 MAGDALENA SCHRÖDER (M) replik:
          </note>
          <note>
            Fru talman! Det blir lite märkligt när man följer denna debatt
            under eftermiddagen. Vänsterpartiet skriver i sin reservation
            att en straffskärpning för sexköp av vuxna skulle markera att
            samhället ser väldigt allvarligt på detta brott och att det skulle
            vara en tydlig markering att prioritera detta. Vänsterpartiet
            har alltså uppenbarligen förmågan att se kopplingen mellan hårdare
            straff, samhällets markering och en avskräckande effekt. Det hade
            Vänsterpartiet inte tidigare i dag när vi diskuterade det kanske
            allvarligaste brottet, mord. Då såg man inte kopplingen mellan
            hårdare straff, samhällets markering och en avskräckande effekt.
          </note>
          <note>
            Min fråga tillbaka till Vänsterpartiet blir därför: Varför ser
            Vänsterpartiet kopplingen mellan hårdare straff och en avskräckande
            effekt i det här fallet, men inte när det gäller andra brott?
          </note>
          <note type="speaker">
            Anf. 175 LINDA WESTERLUND SNECKER (V) replik:
          </note>
          <note>
            Fru talman! Det är spännande med ett parti som knappt har någon
            brottsförebyggande politik utan lägger krutet på skärpta straff.
            Man menar att det i sig skulle vara brottsförebyggande att låsa
            in personer. Jag vet inte vad kriminologer skulle säga om det
            resonemanget, men stämmer gör det inte.
          </note>
          <note>
            Då är det spännande med ett parti som inte kan argumentera för
            att offren för sexköp, de mest utsatta och sköra brottsoffren,
            som nästan aldrig är på den politiska agendan, ska få upprättelse
            och rättvisa för det hemska brott de blivit utsatta för medan
            andra brottsoffer får det.
          </note>
          <note>
            Ta till exempel straffen för mord, gängkriminalitet och skjutningar.
            Där får brottsoffret upprättelse genom det hårda straffet. Jag
            tycker att det är intressant att Moderaterna gör skillnad på brottsoffer.
            Det är uppenbart att prostituerade brottsoffer inte har samma
            tyngd och inte behöver samma uppmärksamhet i debatten om lag och
            ordning som till exempel brottsoffer som utsätts för gängkriminalitet
            eller skjutningar. Jag undrar varför det är en sådan skillnad.
            Varför kan man dalta med en typ av gärningsmän medan andra typer
            av gärningsmän ska få ett mycket hårdare straff?
          </note>
          <note>
            Jag vet varför jag tycker att det är skillnad på brott och brott.
            Det hand ­ lar om polisens prioriteringsordning. Vi vet att polisen
            inte utreder sexual ­ brott i den utsträckning de borde. Det prioriteras
            inte högt inom organisa ­ tionen, och kompetensen är inte jättehög.
            Många våldtäkter anmäls men blir inte utredda, och ingen blir
            dömd. Därför vill jag skärpa straffet för sexualbrott. Men varför
            vill du dalta med torskarna?
          </note>
          <note type="speaker">
            Anf. 176 MAGDALENA SCHRÖDER (M) replik:
          </note>
          <note>
            Fru talman! Alla brottsoffer ska få upprättelse. När det gäller
            köp av sex av en vuxen person finns fängelse på straffskalan och
            ska användas om det anses behövas. Men vad gäller just det här
            betänkandet och det vi diskuterar nu föreslår Vänsterpartiet att
            det ska vara samma minimistraff om man har köpt sex av en vuxen
            som om man har köpt sex av ett barn. Är det verkligen rimligt
            att det anses vara samma kränkning att köpa sex av en vuxen som
            att utnyttja ett barn?
          </note>
          <note>
            (Applåder)
          </note>
          <note type="speaker">
            Anf. 177 TREDJE VICE TALMANNEN:
          </note>
          <note>
            Jag påminner om att alla talar via talmannen.
          </note>
          <note type="speaker">
            Anf. 178 ADAM MARTTINEN (SD):
          </note>
          <note>
            Fru talman! Vi debatterar justitieutskottets betänkande om straffrätts
            ­ liga åtgärder mot utnyttjande av barn genom köp av sexuell handling.
            I denna fråga har jag personligen varit med och författat den
            kommitté ­ motion som Sverigedemokraterna har drivit sedan många
            år tillbaka om att böter är ett väldigt lindrigt straff för den
            person som utsätter ett barn för sexuella övergrepp, i detta fall
            köp av sexuell handling.
          </note>
          <note>
            Vi har länge varit för att man tar bort böter ur straffskalan
            för en rad olika handlingar där sexuella övergrepp begås mot barn.
            Det är inte bara när det gäller köp av sexuell handling som vi
            har sett ett problem. Denna fråga har dock aktualiserats inte
            minst genom det tillkännagivande som vi lyckades få igenom för
            snart ett och ett halvt år sedan, om inte mer, i justitieutskottet.
            Vi enades om att minimistraffet borde skärpas och att böter eller
            fängelse i två veckor är för lite. Vi ville ha sex månaders fängelse
            som ett minimistraff.
          </note>
          <note>
            Om detta är rimligt eller inte är givetvis en fråga man får diskutera
            partierna emellan. Det är klart att enskilda partier kan ha uppfattningen
            att det är för lite , medan en del kanske tycker att det borde
            vara mindre. Jag kan tycka att det kan vara för lite med sex månader,
            men det var det vi lyckades komma överens om i tillkännagivandet
            till regeringen.
          </note>
          <note>
            Trots att vi sedan ett och ett halvt år tillbaka har ett tillkännagivande
            till regeringen har vi för dagen ett betänkande där man har tagit
            bort böter från straffskalan , och det alltså är två veckors fängelse
            som gäller. Jag tycker att detta är lite för lite från regeringen.
            Jag tycker att vi kan begära mer när det har gått så lång tid
            mellan det betänkande som ligger på bordet i dag och tillkännagivandet
            i utskottet, där man tydligt stipulerade minst sex månader.
          </note>
          <note>
            Nu har den här debatten kommit att handla om sexualbrott lite
            mer generellt. Tyvärr har sexualbrott i lagstiftningen kommit
            att bli lite av ett lapptäcke. Regeringen har anpassat sig efter
            tillkännagivanden från oppositionen, och i vissa fall har man
            inte valt att höja straffen för vissa brott. Därför har Sverigedemokraterna
            motionerat om att göra en totalöversyn av hela 6 kap. brottsbalken
            för att få en mer sammanhängande straffskala för en rad olika
            sexualbrott. Exempelvis har man inte reglerat straffet för våldtäkt
            medan man har skärpt straffen för de grövre brotten i samma kategori.
          </note>
          <note>
            Givet detta att vi vill ha en översyn där man på ett tydligare
            sätt gör en sammanhållen straffskala för flera olika brottskategorier
            är vi tillfreds med att det finns ett tillkännagivande och att
            regering spartierna i betänkandet medger att det är ett tillkännagivande
            som ska tillgodoses. Jag hade givetvis varit mer tillfreds om
            vi hade kunnat fatta beslut om detta redan i dag och att lagstiftningen
            från den 1 januari 2020 hade varit minst sex månaders fängelse.
            Det hade på ett tydligare sätt visat vilket allvarligt brott detta
            är.
          </note>
          <note>
            Men vi sitter i opposition. Vi får vara nöjda med det som ändå
            händer. Med den sammanfattningen vill jag yrka bifall till utskottets
            förslag med det tillkännagivande som också finns med.
          </note>
          <note type="speaker">
            Anf. 179 HELENA VILHELMSSON (C):
          </note>
          <note>
            Fru talman! Köp av sexuell tjänst av barn – utnyttjande av barn
            genom köp av sexuell tjänst – bara benämningen på det vi diskuterar
            i dag ger en kalla kårar på ryggen, och man kan konstatera att
            världen inte är vacker. Detta är det värsta av brott mot barn
            och mot unga flickor och pojkar. Det är obegripligt.
          </note>
          <note>
            Jag tycker att det är jättekonstigt att det hittills enbart varit
            belagt med minimistraffet böter. Det är än mer obegripligt.
          </note>
          <note>
            Som tur är vill i dag en enig riksdag ändra minimistraffet. Äntligen,
            kan man säga, efter att det efterfrågats av samma riksdag i många
            år. Jag kan ändå tycka att det är mycket otillfredsställande att
            minimistraffet inte är tidssatt. Även här har dock en någorlunda
            enig riksdag ställt sig bakom ett tillkännagivande om att regeringen
            snarast ska återkomma med förslag om att tidssätta straffet till
            minst sex månader. Har regeringen jobbat med denna fråga i flera
            år får riksdagen helt enkelt ge sitt tillkännagivande om och om
            igen tills regeringen levererar.
          </note>
          <note>
            När det gäller sexköp hos vuxna har vi en situation som är mycket
            otillfredsställande och helt obegriplig. Regeringen har valt att
            inte lägga fram något ytterligare förslag när det gäller sexköpslagen
            i den här propositio ­ nen, men jag hoppas att vi tillsammans
            kan driva fram skarpare förslag på det området så småningom.
          </note>
          <note>
            I dag sker det ca 800 anmälda fall av sexköp årligen. Vi kan
            lugnt konstatera att det säkert finns ett stort mörkertal. Cirka
            en fjärdedel av de anmälda fallen leder till dom. Böter är mycket
            vanligt; fängelse är mycket ovanligt.
          </note>
          <note>
            Cirka en av tio män köper sex. När sker då sexköpen? En undersökning
            ger vid handen att den vanligaste tiden för sexköp är mellan fyra
            och sex på eftermiddagen, innan man hämtar barn på dagis. Det
            är också vanligt under lunchtid. Man smiter ut lite på lunchen.
          </note>
          <note>
            Kvinnorna är ju de mest utsatta. De är drogberoende och inte
            sällan traffickingoffer, alltså offer för människohandel.
          </note>
          <note>
            Ja, hur ändrar vi detta, då? Om det enklaste vore att höja straffen
            skulle jag räcka upp handen och ställa mig bakom det. Denna fråga
            diskuterades även av Människohandelsutredningen, och utredningen
            föreslog faktiskt inte att straffen skulle höjas.
          </note>
          <note>
            När vi hade partistämma i Centerpartiet fanns det motioner om
            detta. Vi kom fram till att det finns ett problem i domsluten
            i dag. Inte bara när det gäller sexköp utan även andra brott tenderar
            domstolarna att lägga sig i den nedre delen av straffskalan och
            sällan i den övre. Detta är något vi behöver se över. Varför är
            det så här? Det har Centerpartiet lyft fram i sin kommittémotion.
          </note>
          <note>
            Jag hoppas att vi snarast kan komma tillbaka till riksdagen med
            förslag på hur vi åtgärdar detta. Det handlar inte bara om att
            höja minimistraffet utan också om andra saker – kanske höjda maximistraff
            eller andra lämpliga åtgärder, obligatorisk behandling och så
            vidare. KAST, köpare av sexuella tjänster, är en metod som man
            arbetar ganska framgångsrikt med för att de kriminella som köper
            sex inte ska återfalla i brott.
          </note>
          <note>
            Jag yrkar härmed bifall till utskottets förslag.
          </note>
          <note>
            (Applåder)
          </note>
          <note type="speaker">
            Anf. 180 INGEMAR KIHLSTRÖM (KD):
          </note>
          <note>
            Fru talman! Ett fungerande rättssamhälle förutsätter att de som
            bryter mot lagen lagförs och straffas. Det är viktigt för att
            skydda laglydiga, ge brottsoffer upprättelse och upprätthålla
            ett signalsystem om vad som är rätt och fel.
          </note>
          <note>
            Den här debatten gäller straffrättsliga åtgärder mot utnyttjande
            av barn genom köp av sexuell handling. Det är av utomordentlig
            vikt att skydda barn och ungdomar från att dras in i prostitution.
            Det är vi rörande eniga om här i riksdagen. Vid övervägandena
            gällande köp av sexuell handling av barn är dels skyddsaspekterna
            för barnet särskilt framträdande, dels finns det ett stort intresse
            av att motverka att barn utnyttjas genom köp av handlingar. Det
            bör tydligt framgå av lagstiftningen i Sverige att brottet är
            oacceptabelt.
          </note>
          <note>
            Mot denna bakgrund bör synen på brottet köp av sexuell handling
            av barn skärpas. Straffskalan bör ändras så att minimistraffet
            höjs från böter till fängelse, och i förslaget ändrar man också
            brottsbeteckningen. Lagändringen syftar till att brottets allvar
            förtydligas.
          </note>
          <note>
            Precis som har beskrivits har riksdagen under ett antal år riktat
            tillkännagivanden till regeringen om ändringar av denna lag.
          </note>
          <note>
            Som påpekas i propositionen innebär brottet köp av sexuell handling
            av barn en allvarlig kränkning av barnet. Vi kristdemokrater instämmer
            i att det tydligt bör framgå att brottet är oacceptabelt och att
            synen på brottet bör skärpas.
          </note>
          <note>
            Vad sedan gäller frågan om straffskalan för brottet beslutade
            riksdagen redan våren 2018 om ett tillkännagivande om att regeringen
            skulle återkomma till riksdagen med ett förslag som innebär en
            höjning av straffminimum till sex månaders fängelse, eftersom
            riksdagen anser att de straff vi har i dag inte i tillräcklig
            grad motverkar och markerar mot det oacceptabla i att köpa sexuella
            handlingar av barn.
          </note>
          <note>
            Regeringen har således haft god tid på sig att ta fram ett lagförslag.
            Men som det verkar är det först nu som regeringen ger en utredare
            i uppdrag att se över de frågor som har aktualiserats till följd
            av riksdagens till ­ kännagivande under 2018. Mot den bakgrunden
            anser vi kristdemokrater tillsammans med en majoritet i utskottet
            att riksdagen bör göra ett nytt tillkännagivande om att regeringen
            skyndsamt ska återkomma med ett lagförslag som innebär ett införande
            av minimistraffet sex månaders fängelse för brottet.
          </note>
          <note>
            Fru talman! Kristdemokraterna välkomnar regeringens proposition,
            även om den kommer sent. Jag yrkar bifall till förslaget till
            beslut, och jag yrkar också bifall till tillkännagivandet. Det
            är angeläget att ta steg för att från samhällets sida markera
            att köp av sexuell handling av barn inte är acceptabelt.
          </note>
          <note>
            Vi vill som sagt att minimistraffet för köp av sexuell handling
            av barn höjs till sex månaders fängelse. Detta är också vad riksdagen
            har tillkänna ­ gett för regeringen. Tyvärr har regeringen inte
            bedrivit ett aktivt arbete för att fullgöra uppdraget från riksdagen.
            Vi förväntar oss nu att regeringen tar tillkännagivandet på större
            allvar och återkommer med ett förslag till lagändring utan ytterligare
            dröjsmål.
          </note>
          <note type="speaker">
            Anf. 181 JOHAN PEHRSON (L):
          </note>
          <note>
            Fru talman! Utsattheten för de barn som drabbas av sexhandel
            och utsätts för övergrepp är naturligtvis vidrig. Det är lätt
            för Liberalerna att stödja den här propositionen. Det är lika
            lätt att stödja det tillkännagivande som görs om vi ska ha ett
            annat straffminimum för utnyttjande av barn genom köp av sexuell
            handling.
          </note>
          <note>
            Det här området är obegripligt stort och obegripligt svårt. Det
            sker saker på distans, barn smugglas och barn handlas. Barn som
            är mycket, mycket sargade säljer sig själva, och det är klart
            att straffvärdet för att köpa ett barn bör ligga på en annan nivå
            än ett mycket kort fängelsestraff.
          </note>
          <note>
            Jag vill knyta an till det som vi har pratat om tidigare i dag
            här i kammaren. Ska man komma åt den här verksamheten på lång
            sikt handlar det naturligtvis om att stärka samarbetet, för det
            här är ingenting som bara sker i Sverige. Samarbetet inom Europeiska
            unionen måste fördjupas, och vi måste också agera globalt på alla
            sätt.
          </note>
          <note>
            Här förs nu fram mängder av förslag som nästan blir svåra att
            kommentera. Den ena sekunden tycker man inte att vi ska skärpa
            straffet för mord, men här ska det skärpas.
          </note>
          <note>
            Ibland får vi höra att vi vill skärpa alla straff. Jag vill för
            protokollet s skull säga att så är det inte. Vi tycker att det
            är rimligt att vi har den straffnivå vi har för stöld och misshandel.
            Man kan inte tro att allting ska skärpas och obligatoriskt leda
            till fängelse hela tiden. Därför stöder inte Liberalerna reservationen.
            Det handlar dock inte om att vi inte ser att kampen för de utsatta
            kvinnorna är riktig.
          </note>
          <note>
            Liberalerna yrkar bifall till förslaget i betänkandet och med
            glädje även till det tillkännagivande som nu kräver att regeringen
            återkommer snarast. Jag noterar att regeringen själv, företrädd
            i riksdagen, inte reserverade sig mot detta tillkännagivande.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 14 november.)
          </note>
          <note>
            § 20 Förlängda möjligheter för migrationsdomstolarna att överlämna
            mål
          </note>
          <note>
            Justitieutskottets betänkande 2019/20:JuU11
          </note>
          <note>
            Förlängda möjligheter för migrationsdomstolarna att överlämna
            mål (prop. 2019/20:19)
          </note>
          <note>
            föredrogs.
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut skulle fattas den 14 november.)
          </note>
          <note>
            § 21 Bordläggning
          </note>
          <note>
            Följande dokument anmäldes och bordlades:
          </note>
          <note>
            Framställning ar
          </note>
          <note>
            2019/20:RS5 Riksrevisionens ledningsstruktur
          </note>
          <note>
            2019/20:RS6 Ändrad kompensationsrätt för riksdagens myndigheter
            för ingående mervärdesskatt vid representation
          </note>
          <note>
            Redogörelse
          </note>
          <note>
            2019/20:JO1 Justitieombudsmännens ämbetsberättelse
          </note>
          <note>
            § 22 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 12 november
          </note>
          <note>
            2019/20:352 En översyn av knivlagen
          </note>
          <note>
            av Ellen Juntti (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2019/20:353 Stöd till hbtq-aktivister i Uganda
          </note>
          <note>
            av Yasmine Posio (V)
          </note>
          <note>
            till utrikesminister Ann Linde (S)
          </note>
          <note>
            2019/20:354 Statens integrationsmisslyckande
          </note>
          <note>
            av Lars Beckman (M)
          </note>
          <note>
            till arbetsmarknadsminister Eva Nordmark (S)
          </note>
          <note>
            2019/20:355 Vindkraftverk
          </note>
          <note>
            av Lars Beckman (M)
          </note>
          <note>
            till statsrådet Anders Ygeman (S)
          </note>
          <note>
            2019/20:356 Säkerhetsrisker på våra flygplatser
          </note>
          <note>
            av Jonas Andersson i Skellefteå (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2019/20:357 Skuggsamhällets fortsatta tillväxt
          </note>
          <note>
            av Jonas Andersson i Skellefteå (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            § 23 Kammaren åtskildes kl. 16 . 43 .
          </note>
          <note>
            Sammanträdet leddes
          </note>
          <note>
            av talmannen från dess början till och med § 1 anf. 67 (delvis),
          </note>
          <note>
            av tredje vice talmannen därefter till och med § 9 anf. 121 (delvis),
          </note>
          <note>
            av talmannen därefter till och med § 16 anf. 152 (delvis) och
          </note>
          <note>
            av tredje vice talmannen därefter till dess slut.
          </note>
          <note>
            Vid protokollet
          </note>
          <note>
            INGVAR MATTSON
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 EU-politisk partiledardebatt
          </note>
          <note>
            Anf. 1 Statsminister STEFAN LÖFVEN (S)
          </note>
          <note>
            Anf. 2 ULF KRISTERSSON (M) replik
          </note>
          <note>
            Anf. 3 Statsminister STEFAN LÖFVEN (S) replik
          </note>
          <note>
            Anf. 4 ULF KRISTERSSON (M) replik
          </note>
          <note>
            Anf. 5 Statsminister STEFAN LÖFVEN (S) replik
          </note>
          <note>
            Anf. 6 JIMMIE ÅKESSON (SD) replik
          </note>
          <note>
            Anf. 7 Statsminister STEFAN LÖFVEN (S) replik
          </note>
          <note>
            Anf. 8 JIMMIE ÅKESSON (SD) replik
          </note>
          <note>
            Anf. 9 Statsminister STEFAN LÖFVEN (S) replik
          </note>
          <note>
            Anf. 10 ANNIE LÖÖF (C) replik
          </note>
          <note>
            Anf. 11 Statsminister STEFAN LÖFVEN (S) replik
          </note>
          <note>
            Anf. 12 ANNIE LÖÖF (C) replik
          </note>
          <note>
            Anf. 13 Statsminister STEFAN LÖFVEN (S) replik
          </note>
          <note>
            Anf. 14 JONAS SJÖSTEDT (V) replik
          </note>
          <note>
            Anf. 15 Statsminister STEFAN LÖFVEN (S) replik
          </note>
          <note>
            Anf. 16 JONAS SJÖSTEDT (V) replik
          </note>
          <note>
            Anf. 17 Statsminister STEFAN LÖFVEN (S) replik
          </note>
          <note>
            Anf. 18 EBBA BUSCH THOR (KD) replik
          </note>
          <note>
            Anf. 19 Statsminister STEFAN LÖFVEN (S) replik
          </note>
          <note>
            Anf. 20 EBBA BUSCH THOR (KD) replik
          </note>
          <note>
            Anf. 21 Statsminister STEFAN LÖFVEN (S) replik
          </note>
          <note>
            Anf. 22 JOHAN PEHRSON (L) replik
          </note>
          <note>
            Anf. 23 Statsminister STEFAN LÖFVEN (S) replik
          </note>
          <note>
            Anf. 24 JOHAN PEHRSON (L) replik
          </note>
          <note>
            Anf. 25 Statsminister STEFAN LÖFVEN (S) replik
          </note>
          <note>
            Anf. 26 TALMANNEN
          </note>
          <note>
            Anf. 27 ULF KRISTERSSON (M)
          </note>
          <note>
            Anf. 28 Statsminister STEFAN LÖFVEN (S) replik
          </note>
          <note>
            Anf. 29 ULF KRISTERSSON (M) replik
          </note>
          <note>
            Anf. 30 Statsminister STEFAN LÖFVEN (S) replik
          </note>
          <note>
            Anf. 31 ULF KRISTERSSON (M) replik
          </note>
          <note>
            Anf. 32 JONAS SJÖSTEDT (V) replik
          </note>
          <note>
            Anf. 33 ULF KRISTERSSON (M) replik
          </note>
          <note>
            Anf. 34 JONAS SJÖSTEDT (V) replik
          </note>
          <note>
            Anf. 35 ULF KRISTERSSON (M) replik
          </note>
          <note>
            Anf. 36 Miljö- och klimatminister ISABELLA LÖVIN (MP) replik
          </note>
          <note>
            Anf. 37 ULF KRISTERSSON (M) replik
          </note>
          <note>
            Anf. 38 Miljö- och klimatminister ISABELLA LÖVIN (MP) replik
          </note>
          <note>
            Anf. 39 ULF KRISTERSSON (M) replik
          </note>
          <note>
            Anf. 40 JIMMIE ÅKESSON (SD)
          </note>
          <note>
            Anf. 41 Statsminister STEFAN LÖFVEN (S) replik
          </note>
          <note>
            Anf. 42 JIMMIE ÅKESSON (SD) replik
          </note>
          <note>
            Anf. 43 Statsminister STEFAN LÖFVEN (S) replik
          </note>
          <note>
            Anf. 44 JIMMIE ÅKESSON (SD) replik
          </note>
          <note>
            Anf. 45 ULF KRISTERSSON (M) replik
          </note>
          <note>
            Anf. 46 JIMMIE ÅKESSON (SD) replik
          </note>
          <note>
            Anf. 47 ULF KRISTERSSON (M) replik
          </note>
          <note>
            Anf. 48 JIMMIE ÅKESSON (SD) replik
          </note>
          <note>
            Anf. 49 ANNIE LÖÖF (C) replik
          </note>
          <note>
            Anf. 50 JIMMIE ÅKESSON (SD) replik
          </note>
          <note>
            Anf. 51 ANNIE LÖÖF (C) replik
          </note>
          <note>
            Anf. 52 JIMMIE ÅKESSON (SD) replik
          </note>
          <note>
            Anf. 53 JONAS SJÖSTEDT (V) replik
          </note>
          <note>
            Anf. 54 JIMMIE ÅKESSON (SD) replik
          </note>
          <note>
            Anf. 55 JONAS SJÖSTEDT (V) replik
          </note>
          <note>
            Anf. 56 JIMMIE ÅKESSON (SD) replik
          </note>
          <note>
            Anf. 57 JOHAN PEHRSON (L) replik
          </note>
          <note>
            Anf. 58 JIMMIE ÅKESSON (SD) replik
          </note>
          <note>
            Anf. 59 JOHAN PEHRSON (L) replik
          </note>
          <note>
            Anf. 60 TALMANNEN
          </note>
          <note>
            Anf. 61 JIMMIE ÅKESSON (SD) replik
          </note>
          <note>
            Anf. 62 Miljö- och klimatminister ISABELLA LÖVIN (MP) replik
          </note>
          <note>
            Anf. 63 JIMMIE ÅKESSON (SD) replik
          </note>
          <note>
            Anf. 64 Miljö- och klimatminister ISABELLA LÖVIN (MP) replik
          </note>
          <note>
            Anf. 65 JIMMIE ÅKESSON (SD) replik
          </note>
          <note>
            Anf. 66 TALMANNEN
          </note>
          <note>
            Anf. 67 ANNIE LÖÖF (C)
          </note>
          <note>
            Anf. 68 JONAS SJÖSTEDT (V) replik
          </note>
          <note>
            Anf. 69 ANNIE LÖÖF (C) replik
          </note>
          <note>
            Anf. 70 JONAS SJÖSTEDT (V) replik
          </note>
          <note>
            Anf. 71 ANNIE LÖÖF (C) replik
          </note>
          <note>
            Anf. 72 JONAS SJÖSTEDT (V)
          </note>
          <note>
            Anf. 73 Statsminister STEFAN LÖFVEN (S) replik
          </note>
          <note>
            Anf. 74 JONAS SJÖSTEDT (V) replik
          </note>
          <note>
            Anf. 75 Statsminister STEFAN LÖFVEN (S) replik
          </note>
          <note>
            Anf. 76 JONAS SJÖSTEDT (V) replik
          </note>
          <note>
            Anf. 77 ULF KRISTERSSON (M) replik
          </note>
          <note>
            Anf. 78 JONAS SJÖSTEDT (V) replik
          </note>
          <note>
            Anf. 79 ULF KRISTERSSON (M) replik
          </note>
          <note>
            Anf. 80 JONAS SJÖSTEDT (V) replik
          </note>
          <note>
            Anf. 81 ANNIE LÖÖF (C) replik
          </note>
          <note>
            Anf. 82 JONAS SJÖSTEDT (V) replik
          </note>
          <note>
            Anf. 83 ANNIE LÖÖF (C) replik
          </note>
          <note>
            Anf. 84 JONAS SJÖSTEDT (V) replik
          </note>
          <note>
            Anf. 85 JOHAN PEHRSON (L) replik
          </note>
          <note>
            Anf. 86 JONAS SJÖSTEDT (V) replik
          </note>
          <note>
            Anf. 87 JOHAN PEHRSON (L) replik
          </note>
          <note>
            Anf. 88 JONAS SJÖSTEDT (V) replik
          </note>
          <note>
            Anf. 89 EBBA BUSCH THOR (KD)
          </note>
          <note>
            Anf. 90 Statsminister STEFAN LÖFVEN (S) replik
          </note>
          <note>
            Anf. 91 EBBA BUSCH THOR (KD) replik
          </note>
          <note>
            Anf. 92 Statsminister STEFAN LÖFVEN (S) replik
          </note>
          <note>
            Anf. 93 EBBA BUSCH THOR (KD) replik
          </note>
          <note>
            Anf. 94 Miljö- och klimatminister ISABELLA LÖVIN (MP) replik
          </note>
          <note>
            Anf. 95 EBBA BUSCH THOR (KD) replik
          </note>
          <note>
            Anf. 96 Miljö- och klimatminister ISABELLA LÖVIN (MP) replik
          </note>
          <note>
            Anf. 97 EBBA BUSCH THOR (KD) replik
          </note>
          <note>
            Anf. 98 JOHAN PEHRSON (L)
          </note>
          <note>
            Anf. 99 JONAS SJÖSTEDT (V) replik
          </note>
          <note>
            Anf. 100 JOHAN PEHRSON (L) replik
          </note>
          <note>
            Anf. 101 JONAS SJÖSTEDT (V) replik
          </note>
          <note>
            Anf. 102 JOHAN PEHRSON (L) replik
          </note>
          <note>
            Anf. 103 Miljö- och klimatminister ISABELLA LÖVIN (MP)
          </note>
          <note>
            Anf. 104 ULF KRISTERSSON (M) replik
          </note>
          <note>
            Anf. 105 Miljö- och klimatminister ISABELLA LÖVIN (MP) replik
          </note>
          <note>
            Anf. 106 TREDJE VICE TALMANNEN
          </note>
          <note>
            Anf. 107 ULF KRISTERSSON (M) replik
          </note>
          <note>
            Anf. 108 Miljö- och klimatminister ISABELLA LÖVIN (MP) replik
          </note>
          <note>
            Anf. 109 JOHAN PEHRSON (L) replik
          </note>
          <note>
            Anf. 110 Miljö- och klimatminister ISABELLA LÖVIN (MP) replik
          </note>
          <note>
            Anf. 111 JOHAN PEHRSON (L) replik
          </note>
          <note>
            Anf. 112 Miljö- och klimatminister ISABELLA LÖVIN (MP) replik
          </note>
          <note>
            § 2 Yrkande om misstroendeförklaring
          </note>
          <note>
            § 3 Justering av protokoll
          </note>
          <note>
            § 4 Anmälan om subsidiaritetsprövning
          </note>
          <note>
            § 5 Ärenden för hänvisning till utskott
          </note>
          <note>
            § 6 Ärenden för bordläggning
          </note>
          <note>
            § 7 Nya regler för pensionsstiftelser med anledning av andra
            tjänstepensionsdirektivet
          </note>
          <note>
            Finansutskottets betänkande 2019/20:FiU13
          </note>
          <note>
            (Beslut fattades under § 18.)
          </note>
          <note>
            § 8 En ny reglering för tjänstepensionsföretag
          </note>
          <note>
            Finansutskottets betänkande 2019/20:FiU12
          </note>
          <note>
            Anf. 113 INGEMAR NILSSON (S)
          </note>
          <note>
            Anf. 114 MATTIAS KARLSSON i Luleå (M)
          </note>
          <note>
            Anf. 115 ULLA ANDERSSON (V)
          </note>
          <note>
            Anf. 116 KAROLINA SKOG (MP)
          </note>
          <note>
            (Beslut fattades under § 18.)
          </note>
          <note>
            § 9 En effektivare flytträtt av försäkringssparande
          </note>
          <note>
            Finansutskottets betänkande 2019/20:FiU14
          </note>
          <note>
            Anf. 117 INGEMAR NILSSON (S)
          </note>
          <note>
            Anf. 118 MATTIAS KARLSSON i Luleå (M)
          </note>
          <note>
            Anf. 119 DENNIS DIOUKAREV (SD)
          </note>
          <note>
            Anf. 120 ULLA ANDERSSON (V)
          </note>
          <note>
            Anf. 121 KAROLINA SKOG (MP)
          </note>
          <note>
            (Beslut fattades under § 18.)
          </note>
          <note>
            § 10 Köp på saklig grund
          </note>
          <note>
            Finansutskottets betänkande 2019/20:FiU17
          </note>
          <note>
            (Beslut fattades under § 18.)
          </note>
          <note>
            § 11 Transmissionsledningar för naturgas mellan EU och tredjeland
          </note>
          <note>
            Näringsutskottets betänkande 2019/20:NU8
          </note>
          <note>
            (Beslut fattades under § 18.)
          </note>
          <note>
            § 12 Byggnaders energiprestanda
          </note>
          <note>
            Civilutskottets betänkande 2019/20:CU3
          </note>
          <note>
            (Beslut fattades under § 18.)
          </note>
          <note>
            § 13 Ändrade mervärdesskatteregler vid gränsöverskridande handel
            mellan företag
          </note>
          <note>
            Skatteutskottets betänkande 2019/20:SkU4
          </note>
          <note>
            (Beslut fattades under § 18.)
          </note>
          <note>
            § 14 Ändring i skatteavtalet mellan Sverige och Portugal
          </note>
          <note>
            Skatteutskottets betänkande 2019/20:SkU6
          </note>
          <note>
            Anf. 122 ANNA VIKSTRÖM (S)
          </note>
          <note>
            Anf. 123 BORIANA ÅBERG (M)
          </note>
          <note>
            Anf. 124 HAMPUS HAGMAN (KD)
          </note>
          <note>
            (Beslut fattades under § 18.)
          </note>
          <note>
            § 15 Straffet för mord
          </note>
          <note>
            Justitieutskottets betänkande 2019/20:JuU4
          </note>
          <note>
            Anf. 125 GUSTAF LANTZ (S)
          </note>
          <note>
            Anf. 126 ADAM MARTTINEN (SD)
          </note>
          <note>
            Anf. 127 LINDA WESTERLUND SNECKER (V)
          </note>
          <note>
            Anf. 128 ADAM MARTTINEN (SD) replik
          </note>
          <note>
            Anf. 129 LINDA WESTERLUND SNECKER (V) replik
          </note>
          <note>
            Anf. 130 ADAM MARTTINEN (SD) replik
          </note>
          <note>
            Anf. 131 LINDA WESTERLUND SNECKER (V) replik
          </note>
          <note>
            Anf. 132 TALMANNEN
          </note>
          <note>
            Anf. 133 RASMUS LING (MP)
          </note>
          <note>
            Anf. 134 JOHAN FORSSELL (M)
          </note>
          <note>
            Anf. 135 LINDA WESTERLUND SNECKER (V) replik
          </note>
          <note>
            Anf. 136 JOHAN FORSSELL (M) replik
          </note>
          <note>
            Anf. 137 LINDA WESTERLUND SNECKER (V) replik
          </note>
          <note>
            Anf. 138 JOHAN FORSSELL (M) replik
          </note>
          <note>
            Anf. 139 GUSTAF LANTZ (S) replik
          </note>
          <note>
            Anf. 140 JOHAN FORSSELL (M) replik
          </note>
          <note>
            Anf. 141 GUSTAF LANTZ (S) replik
          </note>
          <note>
            Anf. 142 JOHAN FORSSELL (M) replik
          </note>
          <note>
            Anf. 143 JOHAN HEDIN (C)
          </note>
          <note>
            Anf. 144 ANDREAS CARLSON (KD)
          </note>
          <note>
            Anf. 145 GUSTAF LANTZ (S) replik
          </note>
          <note>
            Anf. 146 ANDREAS CARLSON (KD) replik
          </note>
          <note>
            Anf. 147 GUSTAF LANTZ (S) replik
          </note>
          <note>
            Anf. 148 ANDREAS CARLSON (KD) replik
          </note>
          <note>
            Anf. 149 JOHAN PEHRSON (L)
          </note>
          <note>
            (Beslut fattades under § 18.)
          </note>
          <note>
            § 16 Kamerabevakning i brottsbekämpningen – ett enklare förfarande
          </note>
          <note>
            Justitieutskottets betänkande 2019/20:JuU5
          </note>
          <note>
            Anf. 150 LINDA WESTERLUND SNECKER (V)
          </note>
          <note>
            Anf. 151 PETTER LÖBERG (S)
          </note>
          <note>
            Anf. 152 ELLEN JUNTTI (M)
          </note>
          <note>
            Anf. 153 LINDA WESTERLUND SNECKER (V) replik
          </note>
          <note>
            Anf. 154 ELLEN JUNTTI (M) replik
          </note>
          <note>
            Anf. 155 LINDA WESTERLUND SNECKER (V) replik
          </note>
          <note>
            Anf. 156 ELLEN JUNTTI (M) replik
          </note>
          <note>
            Anf. 157 PETTER LÖBERG (S) replik
          </note>
          <note>
            Anf. 158 ELLEN JUNTTI (M) replik
          </note>
          <note>
            Anf. 159 PETTER LÖBERG (S) replik
          </note>
          <note>
            Anf. 160 ELLEN JUNTTI (M) replik
          </note>
          <note>
            Anf. 161 ADAM MARTTINEN (SD)
          </note>
          <note>
            Anf. 162 JOHAN HEDIN (C)
          </note>
          <note>
            Anf. 163 INGEMAR KIHLSTRÖM (KD)
          </note>
          <note>
            Anf. 164 JOHAN PEHRSON (L)
          </note>
          <note>
            Anf. 165 RASMUS LING (MP)
          </note>
          <note>
            (Beslut fattades under § 18.)
          </note>
          <note>
            § 17 Straffrättsliga åtgärder mot utnyttjande av barn genom köp
            av sexuell handling
          </note>
          <note>
            Justitieutskottets betänkande 2019/20:JuU7
          </note>
          <note>
            Anf. 166 LINDA WESTERLUND SNECKER (V)
          </note>
          <note>
            (forts. § 19)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 18 Beslut om ärenden som slutdebatterats vid dagens sammanträde
          </note>
          <note>
            FiU13 Nya regler för pensionsstiftelser med anledning av andra
            tjänstepensionsdirektivet
          </note>
          <note>
            FiU12 En ny reglering för tjänstepensionsföretag
          </note>
          <note>
            FiU14 En effektivare flytträtt av försäkringssparande
          </note>
          <note>
            FiU17 Köp på saklig grund
          </note>
          <note>
            NU8 Transmissionsledningar för naturgas mellan EU och tredjeland
          </note>
          <note>
            CU3 Byggnaders energiprestanda
          </note>
          <note>
            SkU4 Ändrade mervärdesskatteregler vid gränsöverskridande handel
            mellan företag
          </note>
          <note>
            SkU6 Ändring i skatteavtalet mellan Sverige och Portugal
          </note>
          <note>
            JuU4 Straffet för mord
          </note>
          <note>
            JuU5 Kamerabevakning i brottsbekämpningen – ett enklare förfarande
          </note>
          <note>
            § 19 (forts. från § 17) Straffrättsliga åtgärder mot utnyttjande
            av barn genom köp av sexuell handling (forts. JuU7)
          </note>
          <note>
            Anf. 167 MARIA STRÖMKVIST (S)
          </note>
          <note>
            Anf. 168 LINDA WESTERLUND SNECKER (V) replik
          </note>
          <note>
            Anf. 169 MARIA STRÖMKVIST (S) replik
          </note>
          <note>
            Anf. 170 LINDA WESTERLUND SNECKER (V) replik
          </note>
          <note>
            Anf. 171 MARIA STRÖMKVIST (S) replik
          </note>
          <note>
            Anf. 172 MAGDALENA SCHRÖDER (M)
          </note>
          <note>
            Anf. 173 LINDA WESTERLUND SNECKER (V) replik
          </note>
          <note>
            Anf. 174 MAGDALENA SCHRÖDER (M) replik
          </note>
          <note>
            Anf. 175 LINDA WESTERLUND SNECKER (V) replik
          </note>
          <note>
            Anf. 176 MAGDALENA SCHRÖDER (M) replik
          </note>
          <note>
            Anf. 177 TREDJE VICE TALMANNEN
          </note>
          <note>
            Anf. 178 ADAM MARTTINEN (SD)
          </note>
          <note>
            Anf. 179 HELENA VILHELMSSON (C)
          </note>
          <note>
            Anf. 180 INGEMAR KIHLSTRÖM (KD)
          </note>
          <note>
            Anf. 181 JOHAN PEHRSON (L)
          </note>
          <note>
            (Beslut skulle fattas den 14 november.)
          </note>
          <note>
            § 20 Förlängda möjligheter för migrationsdomstolarna att överlämna
            mål
          </note>
          <note>
            Justitieutskottets betänkande 2019/20:JuU11
          </note>
          <note>
            (Beslut skulle fattas den 14 november.)
          </note>
          <note>
            § 21 Bordläggning
          </note>
          <note>
            § 22 Anmälan om frågor för skriftliga svar
          </note>
          <note>
            § 23 Kammaren åtskildes kl. 16.43.
          </note>
          <note>
            Tryck: Elanders Sverige AB, Vällingby 2019
          </note>
        </div>
      </body>
    </text>
  </TEI>
</teiCorpus>
