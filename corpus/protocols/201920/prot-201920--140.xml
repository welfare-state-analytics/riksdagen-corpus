<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201920</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201920</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201920--140</head>
          <docDate when="2020-06-16 00:00:00">2020-06-16 00:00:00</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollet för den 26 maj justerades.
          </note>
          <note>
            § 2 Anmälan om subsidiaritetsprövningar
          </note>
          <note>
            Förste vice talmannen anmälde att utdrag ur följande protokoll
            i ärenden om subsidiaritetsprövning av EU-förslag hade kommit
            in:
          </note>
          <note>
            prot. 2019/20:40 för tisdagen den 2 juni från näringsutskottet,
          </note>
          <note>
            prot. 2019/20:42 för tisdagen den 9 juni från näringsutskottet
            samt
          </note>
          <note>
            prot. 2019/20:44 för torsdagen den 11 juni från utrikesutskottet.
          </note>
          <note>
            § 3 Anmälan om fördröjt svar på interpellation
          </note>
          <note>
            Följande skrivelse hade kommit in:
          </note>
          <note>
            Interpellation 2019/20: 418
          </note>
          <note>
            Till riksdagen
          </note>
          <note>
            Interpellation 2019/20:418 Regeringens beslut ur ett regionalt
            rättvisepe rspektiv
          </note>
          <note>
            av Hans Wallmark (M)
          </note>
          <note>
            Interpellationen har överlämnats till sr Nilsson och kommer att
            besvaras torsdagen den 10 september 2020.
          </note>
          <note>
            Skälet till dröjsmålet är tidigare inbokade arrangemang.
          </note>
          <note>
            Stockholm den 10 juni 2020
          </note>
          <note>
            Näringsdepartementet
          </note>
          <note>
            Jennie Nilsson (S)
          </note>
          <note>
            Enligt uppdrag
          </note>
          <note>
            Malin Goubaud
          </note>
          <note>
            Tf. expeditionschef
          </note>
          <note>
            § 4 Anmälan om faktapromemoria
          </note>
          <note>
            Förste vice talmannen anmälde att följande faktapromemoria om
            förslag från Europeiska kommissionen hade kommit in och överlämnats
            till utskott:
          </note>
          <note>
            2019/20:FPM40 Meddelande om turism och transport COM(2020) 550
            till näringsutskottet
          </note>
          <note>
            § 5 Ärende för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Proposition
          </note>
          <note>
            2019/20:187 till finansutskottet
          </note>
          <note>
            § 6 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Finansutskottets betänkande
          </note>
          <note>
            2019/20:FiU30 Årsredovisning för staten 2019
          </note>
          <note>
            Skatteutskottets betänkanden
          </note>
          <note>
            2019/20:SkU19 Redovisning av skatteutgifter 2020
          </note>
          <note>
            2019/20:SkU24 Skatteförfarande och folkbokföring
          </note>
          <note>
            2019/20:SkU25 Vissa ändringar i avfallsskattelagen
          </note>
          <note>
            Civilutskottets betänkanden
          </note>
          <note>
            2019/20:CU24 Riksrevisionens rapport om konsumentskyddet på det
            finansiella området
          </note>
          <note>
            2019/20:CU25 Riksrevisionens rapporter om stödet till kommuner
            för ökat bostadsbyggande och om stöd till renovering och energieffektivisering
          </note>
          <note>
            § 7 Riktlinjer för den ekonomiska politiken och Vårändringsbudget
            för 2020
          </note>
          <note>
            Finansutskottets betänkande 2019/20:FiU20
          </note>
          <note>
            Riktlinjer för den ekonomiska politiken (prop. 2019/20:100 delvis)
            och
          </note>
          <note>
            Finansutskottets betänkande 2019/20:FiU21
          </note>
          <note>
            Vårändringsbudget för 2020 (prop. 2019/20:99)
          </note>
          <note>
            föredrogs.
          </note>
          <note type="speaker">
            Anf. 1 ELISABETH SVANTESSON (M):
          </note>
          <note>
            Fru talman! Den här våren har sannerligen varit en prövande tid.
            Inom bara några månader har 4 891 personer dött i covid-19. Det
            är någons mamma, någons dotter, någons farfar, någons son och
            någons livspartner. De sörjs av tiotusentals nära och kära, och
            de har miljoner människors sympatier. Det är en stor tragedi –
            och ett stort misslyckande – för Sverige.
          </note>
          <note>
            Fru talman! Det är också en prövande tid för alla dem som nu
            har jobbat i sjukvården i flera månader för att vårda dem som
            är sjuka i covid-19. De har på många sätt åsidosatt sina egna
            liv, och de har jobbat dag och natt för att rädda liv. Medan många
            andra nu gläds åt att reserestriktioner är hävda är det många
            av personalen i sjukvården som undrar om de verkligen kommer att
            kunna vara lediga alls.
          </note>
          <note>
            Även politiken prövas. De politiska beslut som vi har fattat
            här under våren och som vi kommer att fortsätta att fatta under
            nästkommande månader kommer att ha stor betydelse och prägla hela
            20-talet.
          </note>
          <note>
            Jag är glad, fru talman, att kunna konstatera att alla riksdagens
            åtta partier i finansutskottet här i riksdagen har kunnat jobba
            tillsammans för Sveriges bästa.
          </note>
          <note>
            Fru talman! Från Moderaterna har vi drivit på regeringen inom
            tre viktiga områden.
          </note>
          <note>
            För det första har vi under flera månader drivit på för testning
            i stor skala.
          </note>
          <note>
            För det andra har vi drivit på för att en coronakommission ska
            komma igång, och det så fort som möjligt.
          </note>
          <note>
            För det tredje har vi verkligen drivit på för krispaket som räddar
            svenska jobb och svenska företag.
          </note>
          <note>
            Fru talman! Utan Moderaterna hade inte alla nödvändiga krispaket
            som vi har fattat beslut om här i riksdagen kommit på plats. Vi
            har presenterat viktiga och genomarbetade förslag som räddar jobb.
          </note>
          <note>
            Moderaterna föreslog och drev på för införandet av en företagsakut.
            Vi föreslog och drev på för ett statligt stöd till företagens
            hyreskostnader.
          </note>
          <note>
            Det var efter det att Moderaterna hade krävt slopade arbetsgivaravgifter
            som regeringen och samarbetspartierna till slut gick med på att
            sänka arbetsgivaravgifterna. Och det var Moderaterna, tillsammans
            med övriga oppositionspartier, som såg till att räntan på skattekrediter
            halverades.
          </note>
          <note>
            Vi föreslog för bara några veckor sedan 100 miljoner kronor till
            att rädda regionala flygplatser i krisen. I helgen stod det klart
            att regeringen går med på det – bra!
          </note>
          <note>
            Inte minst, fru talman: Det var vi moderater som redan den 7
            april presenterade förslaget om omsättningsstöd till de allra
            värst krisdrabbade företagen. Detta förslag presenterade sedan
            regeringen tre veckor senare, och vi ska fatta beslut om det här
            inne i morgon. Allt detta har gjort skillnad för drabbade företag.
            Det har räddat jobb.
          </note>
          <note>
            Fru talman! Nu går krisen delvis in i en ny fas. Även om läget
            fortfarande är akut för många företag finns det vissa ljusningar.
            Antalet konkurser per vecka ligger i linje med nivåerna under
            förra året. Ekonomin befinner sig inte längre i fritt fall. Men
            krisen är djup, och dess effekter kommer att bli mycket långvariga.
          </note>
          <note>
            Därför behöver krisåtgärderna anpassas till en mer utdragen kris.
            Jag skulle bland annat vilja skicka med regeringen och stödpartierna
            tipset om att låta dem som nu är korttidspermitterade få ta del
            av utbildning, så att det här inte blir ett förlorat år för dem.
          </note>
          <note>
            Fru talman! När man nu lättar på många av restriktionerna i takt
            med ökad testning bör stöden anpassas till att fokusera på de
            delar av ekonomin som är särskilt drabbade av de restriktioner
            som ändå finns kvar.
          </note>
          <note>
            En av de allra viktigaste uppgifterna åren framöver kommer att
            vara att trycka tillbaka arbetslösheten. Alldeles nyss kom inte
            alltför muntra upp ­ gifter och statistik från Arbetsförmedlingen,
            där man prognostiserar att arbetslösheten i mars nästa år kommer
            att ligga på 11 procent. 11 procent – trots många av de insatser
            som vi ändå har fått till!
          </note>
          <note>
            Dessvärre gick Sverige in i den här krisen med betydligt sämre
            förutsättningar än många andra europeiska länder. Arbetslösheten
            bland invandrarkvinnor nådde rekordnivåer strax före krisen. Den
            totala arbetslösheten var högre i Sverige än bland alla jämförbara
            länder. Samma år som Sverige skulle ha lägst arbetslöshet i EU,
            enligt Socialdemokraterna, fick vi i stället nästan högst.
          </note>
          <note>
            Det är fem år av en total avsaknad av riktigt viktiga strukturella
            reformer för ökad sysselsättning, minskad arbetslöshet och kraftfull
            tillväxt som Sverige nu kommer att få betala dyrt för. Och det
            blir inte bara i form av höga offentligfinansiella kostnader utan
            främst kostnader i form av passivitet och bidragsberoende och
            känslan av att inte hitta en plats på arbetsmarknaden.
          </note>
          <note>
            Fru talman! Sverige gick också in i krisen med den lägsta prognostiserade
            tillväxten per person i hela EU. Det var i det läget Sverige gick
            in i krisen: d åligt rustat, med en bortslösad högkonjunktur i
            ryggen. Det gör att krisen kommer att drabba oss hårdare än vad
            som hade varit önskvärt.
          </note>
          <note>
            Så snart den akuta krisen är över och när krisåtgärderna har
            rullats tillbaka – för det ska de göra – måste arbetslinjen återupprättas
            i Sverige. Människor vill komma tillbaka till jobb och inte hamna
            utanför. Det är företagande, jobb och tillväxt som kan lyfta Sverige
            och reformer för just detta, inte höjda bidrag som låser fast
            människor i utanförskap.
          </note>
          <note>
            Samtidigt är det redan nu, fru talman, hög tid att göra en stor
            integra ­ tionsreform. Jag har sagt det många gånger här i kammaren.
            Vi vill ha en bidragsreform med språkkrav och med utbildning.
            Det är reformer som Sverige skulle ha behövt för väldigt många
            år sedan, men det är dags och tid att ta tag i dem nu.
          </note>
          <note>
            Det är såklart inte bara problem med hög arbetslöshet som finns
            kvar sedan tiden före pandemin. Dessvärre har inte heller kriminaliteten
            tagit paus under de här månaderna. Trots att förra året var ett
            rekordår fortsätter exempelvis skjutningarna att öka. Det har
            varit 120 skjutningar i år, och det kan man jämföra med 110 samma
            period i fjol. 18 människor har dött i dessa skjutningar i år,
            att jämföra med 16 samma tid i fjol.
          </note>
          <note>
            Oförmågan att pressa tillbaka det grova våldet är ett av den
            här reger ­ ingens allra största misslyckanden. Vi har under de
            senaste veckorna sett kriminella attackera poliser, förstöra butiker
            och sätta bilar i brand. Så sent som häromveckan fick en familj
            i Göteborg se sin flyttbil plundras i samband med en demonstration.
            Sonens teckningar spreds på gatan. Är det så vi ska ha det? Nej,
            det här handlar om tryggheten för vanligt folk.
          </note>
          <note>
            Därför har vi i vår vårmotion, som vi fattar beslut om här i
            dag – och jag yrkar nu på en gång bifall till reservation 1 i
            FiU20 – mer resurser, och vi pekar på behovet av att förbättra
            villkoren för poliser. De behöver bättre löner. Vi behöver en
            betald polisutbildning, och poliser behöver få bättre verktyg.
            Men vi behöver också försöka återrekrytera nypensionerade poliser.
            Det behöver polisen för att skapa trygghet.
          </note>
          <note>
            Slutligen, fru talman: Normalt sett den här tiden brukar detta
            vara den sista debatt finansutskottet har. Så är det inte i år,
            på grund av att vi fortfarande befinner oss i en kris. I morgon
            och nästa vecka kommer diskussio ­ nerna, debatterna och besluten
            att fortsätta. Men jag vill ändå passa på, nu när både vi och
            finansministern är här, att tacka henne för den här våren. Jag
            vet att det har varit ett tufft och slitigt arbete – jag kan inte
            föreställa mig hur tufft. Tack för gott samarbete bland Socialdemokraterna
            och övriga partier här i riksdagen!
          </note>
          <note>
            Ingen av oss kommer att kunna slappna av helt. Krisen fortsätter.
            Vi kommer tillbaka, som sagt redan i morgon och nästa vecka och
            kanske fler gånger. Vi kommer aldrig att ta semester från att
            lösa den här krisen. Vi kommer alltid att vara beredda att göra
            det. Men jag önskar ändå er alla några sköna timmar, dagar och
            kanske veckor i hängmattan eller var ni nu trivs som alla bäst.
            Det gäller också dig, fru talman.
          </note>
          <note>
            (Applåder)
          </note>
          <note type="speaker">
            Anf. 2 OSCAR SJÖSTEDT (SD):
          </note>
          <note>
            Fru talman! Det är naturligtvis fortfarande väldigt mycket som
            är osäkert i den här ekonomiska krisen. Prognoser brukar ju inte
            vara helt tillförlitliga, och nu ännu mindre än vanligt. Jag tror
            att det kan vara viktigt att vara ödmjuk inför det faktum att
            varken jag själv eller finansministern – eller talmannen, för
            den delen – sitter inne med någon speciell spåkula och kan avgöra
            exakt vilka åtgärder som behövs och exakt när de behövs. Det gör
            vi inte. Det gör ingen.
          </note>
          <note>
            Däremot är det min övertygelse att diskussionen kring ekonomiska
            krisåtgärder inte borde handla om huruvida vi ska satsa relativt
            mycket eller relativt lite mindre mycket pengar just nu. Diskussionen
            borde handla om huruvida vi ska satsa mycket pengar nu eller om
            vi ska göra det senare. Ska vi satsa mycket pengar nu, på att
            rädda jobb och företag? Eller ska vi göra det sedan, på arbetslöshetsförsäkring
            och försörjningsstöd?
          </note>
          <note>
            Satsar vi mer pengar nu, på jobb och företag, behöver vi inte
            satsa lika mycket pengar sedan. Satsar vi mindre pengar nu behöver
            vi satsa desto mer pengar sedan, på a-kassa och på socialbidrag.
            Det är så sambandet ser ut. Pengar kommer vi att behöva satsa
            hur vi än vrider och vänder på det och oavsett vad vi tycker om
            det. Då är min slutsats, fru talman, att det är bättre att satsa
            mer pengar nu, så behöver vi inte göra av med lika mycket pengar
            sedan.
          </note>
          <note>
            Regeringen har sänkt arbetsgivaravgiften marginellt. Det är i
            och för sig bra. Sverigedemokraterna tycker att den borde ha avskaffats
            helt. Det hade räddat fler företag från konkurs. Men även den
            här marginella nedsättningen löper ut om bara någon vecka eller
            två. Den borde givetvis förlängas, enligt vår åsikt, åtminstone
            över sommarmånaderna juli och augusti.
          </note>
          <note>
            Systemet för korttidspermittering, med korttidspermitterad personal,
            är överlag bra. Det är också bra att regeringen såg till att det
            kom på plats i alla fall tämligen skyndsamt. Man hade initialt
            en övre gräns som möjliggjorde 60 procents permittering, vilket
            kanske inte hjälper det företag som upplevt ett tapp i omsättningen
            på upp till 100 procent. Detta har sedan justerats, efter kritik
            från inte minst Sverigedemokraterna och övriga oppositionen, till
            80 procent. Det är såklart steg i rätt riktning, men självklart
            borde de företag som haft 100-procentiga omsättningstapp också
            kunna permittera upp till 100 procent.
          </note>
          <note>
            Det som regeringen väljer att kalla omställningsstöd, som vi
            ska debattera och besluta om här i kammaren i morgon, blir jag
            över huvud taget inte klok på. Vad är det företagen ska ställa
            om till? Ska de ställa om sin verksamhet så att den blir virusimmun?
            Hur då? Hur gör man det?
          </note>
          <note>
            Hade jag varit finansminister hade jag sagt att det här är ett
            överlevnadsstöd. Ni – företagen – ska överleva, och vi politiker
            ska hjälpa er med det. Ni behöver inte ställa om någonting alls
            av er verksamhet. Se bara till att klara er igenom det här!
          </note>
          <note>
            Vidare, fru talman, ska det här stödet bara gälla under mars
            och april, det vill säga två månader. I min värld tog den ekonomiska
            krisen inte slut i april . Det är tydligen regeringens bedömning
            att den gjorde det. Jag delar inte den bedömningen. Jag tycker
            att regeringen har gjort en ganska allvarlig felbedömning.
          </note>
          <note>
            Dessa tre exempel, fru talman – korttidspermittering, nedsatta
            arbetsgivaravgifter och omställningsstöd – illustrerar lite grann
            det jag inledde med: Man gör så lite som möjligt just nu, men
            utgifterna kommer man att behöva ta – lik förbannat – längre fram.
            Högre arbetslöshet och fler företagskonkurser betyder, allt annat
            lika, högre utgifter och lägre skatteintäkter. Tyvärr verkar det
            inte finnas stöd för en mer expansiv linje, om vi kallar den så,
            eftersom regeringspartierna med sina lydpartier C och L är emot
            detta. Jag beklagar det.
          </note>
          <note>
            Blickar vi lite framåt, fru talman, kan vi konstatera att kommunerna
            och regionerna befann sig i ett utsatt ekonomiskt läge redan innan
            denna viruspandemi bröt ut. Läget har av uppenbara skäl inte förbättrats.
            Att staten behöver stärka kommunsektorn tillfälligt i kris är
            helt uppenbart, och det gör också regeringen till viss del. Vi
            står bakom detta. Men vi kan inte ha en ordning där normalläget
            är att vi har en kommunsektor som går på knäna, och så fort det
            dyker upp en kris skyfflar staten över en säck pengar och hoppas
            att problemet försvinner. Sist var det migrationskrisen, som fortfarande
            är aktuell även om det mediala narrativet ligger någon annanstans
            just i dag. Man kan inte bara kortsiktigt kasta en säck pengar
            över kommunerna och regionerna och tro att problemen långsiktigt
            försvinner. Lösningen måste vara just långsiktig, hållbar och
            varaktig.
          </note>
          <note>
            Sverigedemokraterna föreslår i sin reservation att regionerna
            ska få behålla stora delar av de fastighetsrelaterade skatteintäkter
            som i dag går oavkortat till staten. Det kan handla om vattenkraft
            uppe i Norrland, tillverkningsindustri i Svealand eller vind-
            och kärnkraft i Götaland. Industrin och elproduktionen betalar
            i dag fastighetsskatt oavkortat till staten. Låt denna skatt gå
            till den berörda regionen i stället! Det stärker regionernas ekonomi,
            långsiktigt och varaktigt. Det stärker förstås alla regioner,
            men det stärker Norrlandslänen relativt sett mest. De fyra nordligaste
            regionerna – Jämtland, Norrbotten, Västerbotten och Västernorrland
            – stärks relativt sett mest. Och dessa fyra regioner är större
            än alla andra regioner tillsammans, trots att bara ungefär en
            tiondel av befolkningen bor där. Det vill säga: Låg befolkningstäthet
            och gles bebyggelse betyder, allt annat lika, högre utgifter för
            välfärdsverksamhet, kollektivtrafik, infrastruktur och så vidare.
          </note>
          <note>
            Den här reformen kan vi naturligtvis göra parallellt med att
            vi utvecklar det kommunala utjämningssystemet. Det fiffiga här
            är ju själva incitamentsstrukturen: En sådan här reform skapar
            politiska incitament att bibehålla och attrahera tillverkningsindustri
            och elproduktion.
          </note>
          <note>
            Fru talman! Med det sagt vill jag yrka bifall till Sverigedemokraternas
            reservation nr 2.
          </note>
          <note type="speaker">
            Anf. 3 ULLA ANDERSSON (V):
          </note>
          <note>
            Fru talman! Jag börjar med att yrka bifall till Vänsterpartiets
            reserva ­ tion.
          </note>
          <note>
            Kriser som corona får nog oss alla att fundera över vad som är
            viktigt i livet. Jag tror att de allra flesta kanske redan innan
            hade kommit underfund med det men nu blivit förstärkta i den tron
            och den tanken. Det handlar om våra nära och kära. Det handlar
            om hälsan. Jag tror också att väldigt många har fått nya insikter
            om hur viktigt det är att vi löser saker och ting tillsammans
            – att vi tillsammans är så mycket starkare än vad vi är var och
            en för sig.
          </note>
          <note>
            Fru talman! Tänk vad mycket bättre kvalitet och arbetsvillkor
            vi hade haft i vården och äldreomsorgen om samma kraft hade lagts
            på att tillföra resurser dit som på att sänka skatter. Tänk så
            många politiska debatter som har förts och förslag som har väckts,
            och tänk på den kamp som har pågått genom decennierna om att få
            sänka skatter och den tävlan som har varit, inte minst i den här
            kammaren, om vem som kan sänka skatter mest – dessutom tyvärr
            ofta mest för dem som redan har det bäst.
          </note>
          <note>
            De skattesänkningar och privatiseringar vi har haft har lett
            till en underfinansierad välfärd. Inte minst har äldreomsorgen
            påverkats stort. Den har varit den kommunala verksamhet som troligtvis
            har haft mest nedskärningar. Men självklart har också vården drabbats
            hårt.
          </note>
          <note>
            Men den förda politiken har också lett till ökad ekonomisk ojämlikhet
            och till ett skörare samhällsbygge som är illa förberett för en
            stor och omfattande kris, en pandemi, som covid-19.
          </note>
          <note>
            I denna kammare har vi haft många debatter om välfärd och skatter
            som ska finansiera välfärden. Många partier har tävlat om vem
            som kan sänka skatterna mest. Jag hade trott att den här pandemin
            skulle ha gjort slut på den debatten och att det skulle ha kommit
            nya insikter in i politiken. Men när jag läser i tidningarna om
            Liberalernas och Centerns strävan efter att återigen få gå på
            skattesänkarstråt blir jag lätt frustrerad och rätt sorgsen, för
            resurser till välfärden handlar också om bättre kontinuitet och
            därmed bättre kvalitet i äldreomsorgen. Kontinuitet handlar om
            kvalitet – det säger sig självt. Om den som kommer är väl känd
            och känner personen, är utbildad, känner personens behov och vet
            vad den behöver blir det självklart bättre kvalitet.
          </note>
          <note>
            Men hur är det då med kontinuiteten? Jag brukar fråga de gamla
            det när jag är ute och praktiserar i hemtjänsten, och jag får
            ofta till svar: De är ju så många som kommer, och alla är trevliga
            och bra, men jag vet ju inte riktigt vilka de är.
          </note>
          <note>
            Tittar vi på hur det ser ut med kontinuiteten kan vi se att i
            Danderyds äldreomsorg har 43 procent av de anställda visstidsanställningar.
            Genomsnittet i Sverige är 25 procent. I Stockholm har man mätt
            att det kan kom ­ ma 25 olika personer under två veckor till en
            gammal person med om ­ fattande omsorgsbehov. Hemma i Gävle hörde
            jag om en man som hade haft 50 personer under en månad.
          </note>
          <note>
            Om det är illa nu med visstids- och timanställningar och deltider
            i äldreomsorgen vågar man inte ens tänka på hur det ska bli om
            LAS-utredningens förslag genomförs. Att ens tänka tanken att man
            vill riva upp den anställningstrygghet som finns vittnar om förhoppningsvis
            bristande insikter – för det kan man göra något åt. Men om det
            är nyliberala ideologiska sky gg lappar som ligger bakom är vi
            illa ute, och då blir vi alla för evigt provanställda.
          </note>
          <note>
            En underfinansierad välfärd får konsekvenser i form av stress,
            tidsjakt och att aldrig hinna med. En gammal kvinna som jag besökte
            i Ockelbo sa: Tänk om det var någon som hade tid att sitta ned
            med mig när jag ska äta i stället för att bara stoppa in den där
            matlådan i mikron och sen gå härifrån. Tänk vad mycket bättre
            maten skulle smaka då!
          </note>
          <note>
            Så är det ju. Tänk vad mycket vi skulle kunna förebygga om personalen
            hade mer tid. Tänk hur mycket vi skulle kunna ta vara på den gamles
            egna färdigheter och få en större medverkan. Tänk vad mycket näringsbrist
            vi skulle kunna förebygga.
          </note>
          <note>
            En underfinansierad välfärd bärs framför allt av oss kvinnor.
            Det är vi som har störst behov av den på grund av gamla förlegade
            könsroller. Det är vi som arbetar i den, och det är vi som får
            rycka in och ta hand om barn eller åldrande föräldrar när verksamheten
            har kvalitetsbrister eller inte är tillräckligt utbyggd. Drygt
            100 000 har gått ned i arbetstid eller slutat arbeta helt för
            att omsorgen om barn och gamla inte räcker till.
          </note>
          <note>
            Det går att få ett slut på detta genom att finansiera välfärden
            utifrån de behov som finns. I den vårproposition vi nu debatterar
            och snart ska fatta beslut om kan vi se att nedskärningarna kommer
            att fortsätta. Vi hör redan om hur man drar ned på tid för dusch
            och säger: Greta, duschen kommer att gå fortare i dag, för vi
            har vi har fått ännu lite mindre tid eftersom vi måste spara pengar.
          </note>
          <note>
            Handlandet ska gå fortare. Vi hör om nedlagda äldreboenden, om
            varslade förskollärare och lärare, om större klasser, om färre
            som kan vara med barnen på fritis, om minskad hjälp till funktionsnedsatta,
            missbrukare och utsatta barn och om höjda avgifter.
          </note>
          <note>
            Vänsterpartiet har föreslagit kraftigt höjda statsbidrag utifrån
            de behov som finns. Vi har också drivit på för att Socialdemokraterna
            tillsammans med sina samarbetspartier ska skjuta till mer pengar.
            Så har det blivit två gånger i år, men det är tydligt att mer
            behövs.
          </note>
          <note>
            Det är bara att lyssna på en undersköterska, en sjuksköterska,
            en lärare eller en barnskötare så hör ni. Det de vill höra efter
            allt slit och alla hyllningar är att det ska vara slut på nedskärningarnas
            tidevarv, att de ska få fler arbetskamrater, bättre arbetsvillkor
            och löner och mer tid för att utföra de arbetsuppgifter som de
            ser behöver utföras. För det ger bättre kvalitet. Om vi fick de
            här resurstillskotten skulle det också synas mycket mer i den
            verksamhet som bedrivs och vara till gagn för oss alla.
          </note>
          <note>
            Fru talman! Många av de förslag som Vänsterpartiet har drivit
            har förverkligats. Vi har till exempel föreslagit att karensavdraget
            skulle tas bort. Så blev det ju inte riktigt, men det blev ett
            karensbidrag. Vi drev tidigt på för en stärkt a-kassa och att
            det skulle bli lättare att kvalificera sig, och så har det blivit.
          </note>
          <note>
            Dessa båda reformer borde inte vara tillfälliga utan gälla även
            efter krisen, för det är klart att folk ska ha råd att vara hemma
            om de är sjuka, och man ska inte fattiggöras om man förlorar jobbet.
          </note>
          <note>
            Vi har också föreslagit att banunderhållet ska utökas när så
            många tåg nu inte går och att bredbandsutbyggnaden ska få mer
            pengar, och så har det blivit. Men än har vi inte fått något moratorium
            på plats mot vräkningar under corona och inte heller fått igenom
            någon nedsättning av hyran för dem som drabbas hårdast av corona.
            Företagen har fått en sådan möjlighet men inte de som förlorar
            jobbet. Vanligt folk måste få möjlighet att klara av krisen, för
            förlorar man jobbet och inkomsten dyker är hyran trots allt densamma.
          </note>
          <note>
            Vi har också föreslagit ett hemesterpaket med satsningar för
            alla, särskilt för barn och gamla. I går kunde vi läsa i tidningen
            om hur många sommarlovsaktiviteter som har blivit indragna och
            hur nu allt fler har blivit avgiftsbelagda eftersom regeringen
            och deras samarbetspartier har tagit bort det stöd som fanns för
            just avgiftsfria sommarlovsaktiviteter.
          </note>
          <note>
            Vi tycker att det vore väldigt bra med sådana aktiviteter, inte
            minst ett år som detta, för vi vill att aktiviteterna ska vara
            tillgängliga för alla och att de ska finnas. Visst måste de anpassas
            efter restriktionerna, men visst ska väl barn kunna få delta i
            fotbollsskolor även om föräldrarna inte har råd? Visst ska de
            få gå på simskola eller dansaktiviteter eller vad det nu kan vara.
          </note>
          <note>
            Gamla som är isolerade på sina boenden borde kunna få mer av
            utomhusteater och konserter, och friluftslivet skulle kunna stärkas
            inför den här sommaren liksom olika besöksmål. En hemester ska
            helt enkelt vara bra även om allt runt omkring en är förändrat.
          </note>
          <note>
            Fru talman! Till sist vill jag ta upp behovet av att se framåt
            och tydliggöra hur vi vill se Framtidsbygget Sverige. Vi menar
            att staten ska ha en investeringsplan som är byggd utifrån den
            nödvändiga klimatomställningen och för de behov som finns på grund
            av omfattande bostadsbrist och eftersatt infrastruktur. En investeringsplan
            som visar vilket samhällsbygge man vill se är bra ur ett demokratiperspektiv
            , då medborgarna kan se vad som planeras och vad som inte planeras
            för.
          </note>
          <note>
            Vi vill se ett investeringsstöd till vackra funktionsenliga förskolor,
            skolor och äldreboenden. Det behöver byggas massor av sådana för
            att klara de demografiska förändringarna, och då ska det synas
            på lokalerna vad som värdesätts i samhället: vård, skola och omsorg.
          </note>
          <note>
            Vi vill se en omfattande utbyggnad av havsbaserad vindkraft.
            Vi vill ha dubbelspår mellan Gävle och Härnösand och stambanor
            för snabba tågförbindelser. Tåg ska väljas för att de behövs,
            för klimatets skull, för att de är bekväma att åka med och för
            att de går i tid. De ska kunna konkurrera ut flyget. Det behövs
            en elektrifiering av transportsektorn, stöd för industrins omställning
            och energieffektiviseringar.
          </note>
          <note>
            Fru talman! Vi löser gemensamma problem och behov bättre tillsammans
            än var och en för sig. Tillsammans är vi starkare. Låt oss bygga
            ett jämlikt samhälle, ett grönt samhälle och ett samhälle där
            välfärden står i fokus. Det ska vara ett samhälle med bra arbetsvillkor
            och där kvinnors rättigheter stärks. Det vore ett rejält samhällsbygge!
          </note>
          <note type="speaker">
            Anf. 4 JAKOB FORSSMED (KD):
          </note>
          <note>
            Fru talman! Jag vill börja med att yrka bifall till den kristdemokratiska
            motionen, nr 3604. Jag vill också tydliggöra att vi inte har deltagit
            i beslutet gällande vårändringsbudgeten och att vi avser att avstå
            i denna omröstning eftersom den gäller justeringar av den gällande
            budgeten, som vi inte står bakom.
          </note>
          <note>
            Fru talman! Tre saker har väglett oss kristdemokrater i arbetet
            för att ta Sverige genom krisen: att värna vård och omsorg och
            dess personal, att värna jobb och företag och att värna civilsamhället.
            Vi har försökt och försöker vara ett konstruktivt oppositionsparti
            som arbetar aktivt för att reger ­ ingens samarbete med riksdagen
            ska kunna fungera bra och för att krisåtgärder snabbt ska kunna
            komma på plats. Vi jobbar för att komma med förbättringsförslag
            och för att lyfta perspektiv som hamnat i skymundan, men vi tvekar
            inte heller att peka på det som har blivit fel.
          </note>
          <note>
            Låt mig säga något om vården och omsorgen. Det är bra att regeringen
            har ställt resurser till förfogande för direkta kostnader för
            pandemin och höjt de generella statsbidragen. Jag är också glad
            för att det som vi i Kristdemokraterna krävde i vår vårmotion
            – ytterligare generella tillskott till kommunerna för att klara
            välfärden och undvika varsel i krisen – nu blir verklighet. Riksdagen
            har återigen visat att vi kan driva fram förändringar och krisåtgärder
            när regeringen är alltför passiv.
          </note>
          <note>
            Men krisen sätter också ljuset på flera saker som inte var hållbara
            före och som nu tillsammans med pandemin riskerar att skapa en
            närmast ohållbar situation. Det handlar om vårdens och omsorgens
            personal. Det behövs fortfarande krispaket för att lösa deras
            situation. Och det behövs nu.
          </note>
          <note>
            Vi har personal som har slitit oerhört hårt under lång tid och
            som fortfarande inte vet om eller när återhämtningen kommer. Tillsammans
            med pandemin som fortsätter, ökad sommarbelastning med olyckor
            i sommarens spår och den vårdskuld som byggs upp med inställda
            och uppskjutna behandlingar och operationer är det uppenbart att
            det inte räcker med tack och tal om hjältar. Det krävs också politiskt
            ansvarstagande för att klara detta, hantera vårdskulden, trygga
            sjukvårdens kvalitet och se till att den pressade vårdpersonalen
            äntligen får vila ut.
          </note>
          <note>
            Lösningarna måste vara hållbara också efter sommaren. Om sjuksköterskorna
            efter semestern omedelbart kastas in i nya flyttkaruseller och
            70-timmarsveckor kommer sjukskrivningarna att skena. Att 21 regioner
            och 290 kommuner på egen hand ska verkställa och klara detta tror
            inte vi på. Det krävs också att staten agerar mer kraftfullt.
          </note>
          <note>
            Vi har förslag, men vi är också prestigelösa så länge det är
            genomförbart och hjälper. Vi är beredda att förhandla om sådana
            förslag om det krävs. Nu behövs nämligen hjälp i en situation
            som riskerar att bli personalen övermäktig.
          </note>
          <note>
            Detsamma gäller äldreomsorgens personal. På kort sikt behöver
            vi stimulera omvandling av timanställningar till fasta anställningar
            i äldreomsorgen. Och ett långsiktigt arbete behövs för att förbättra
            villkoren. Kristdemokraterna har länge drivit omfattande förslag
            på att personalen ska få vettig arbetsledning, på att de delade
            turerna som slår mot människors familjeliv ska ned till ett minimum,
            på att personalens nöjdhet ska förbättras och på ökad personalkontinuitet
            som höjer kvaliteten och stärker relationen mellan brukare och
            den anställde. Det är bra att det nu tycks finnas jordmån för
            att genomföra sådana reformer.
          </note>
          <note>
            Fru talman! Vi måste fortsätta att värna jobb och företag. Sverige
            får nu ett omsättningsstöd. Det är en fråga som Kristdemokraterna
            har drivit med kraft. Det skulle behöva utsträckas i tid och justeras
            i detaljer, men det är bra att det är på plats.
          </note>
          <note>
            Det var också bra att regeringen, riksdagen och myndigheterna
            tidigt agerade för att kreditmarknaden skulle fungera, bland annat
            genom retro ­ aktivt anstånd med skatter – där kunde vi kristdemokrater
            bidra till tidiga ­ reläggning och sänkt ränta på anståndet –
            genom kreditgarantier hos exem ­ pelvis Riksgälden och Exportkreditnämnden
            . Sjuklöneansvaret, karens ­ avdraget och en stärkt a-kassa i
            krisen är andra områden där det har funnits samsyn.
          </note>
          <note>
            Korttidspermitteringarna var också viktiga för att rädda jobb
            och bibehålla produktionskapacitet i företagen.
          </note>
          <note>
            Men det finns också en stor plump i protokollet om hur januaripartierna
            samtidigt som de värnat tillsvidareanställda i permitteringssystemet
            tving ­ at företag att skicka ut andra anställda i kylan. Tillväxtverket
            har alltså, för att leva upp till lagen, krävt av 75 000 företag
            att de ska göra sig av med tidsbegränsat anställd personal. Det
            är ett statligt krav på företag att sparka personal, för att få
            ta del av offentligt stöd i den djupaste lågkonjunkturen i mannaminne.
            Det har man gjort när det uppenbart rätta, åtminstone i det korta
            perspektivet, är att få så många som möjligt att haka fast i sina
            anställningar.
          </note>
          <note>
            Det är en politik som går rakt emot erfarenheter från finanskrisen
            i Europa, OECD, den partssammansatta arbetsgruppen 2011, utredning
            och proposition från 2013, Konjunkturinstitutets bedömning och
            Finanspolitiska rådets konstaterande i år. Just detta är faktiskt
            usel krispolitik.
          </note>
          <note>
            Fru talman! En mängd krisåtgärder har vidtagits. Till sin natur
            är många tillfälliga. När flera snart löper ut skulle regeringen,
            för att det inte ska uppstå en skadlig osäkerhet, behöva lämna
            fler besked om vad som kommer. Man har gjort det gällande sjuklönen.
            Det är bra. Men också på andra områden skulle det behövas. Det
            är viktigt för att skingra osäkerhet som skapar passiva eller
            försiktiga beslut, inte minst när det gäller privata investeringar,
            och riskerar att förlänga och försena krisen och dämpa återhämtning.
            Signaler om höjda skatter på jobb och företag är i det här läget
            inte vägen för att lägga grund för privata investeringar.
          </note>
          <note>
            Fru talman! En tredje sak är att vi måste värna civilsamhället,
            detta kapillärsystem i samhällskroppen som når ut till den som
            är utsatt eller i nöd, som bidrar med värme och gemenskap och
            som främjar hälsa och motverkar ensamhet. Det är en plats där
            vi genom samarbete och möten föder framtidstro och hopp, inte
            rädsla och hat.
          </note>
          <note>
            En sak är värd att tänka på. När vi gärna talar om vikten av
            samhällets grundläggande värden och värderingar – visa respekt,
            solidaritet, ömsesidig förståelse som grund för frihet – måste
            vi förstå att det inte i första hand är genom åsikter utan genom
            handlingar vi formas. Det sker inte minst i civilsamhällets alla
            gemenskaper och föreningar. Men civilsamhället är i kris som en
            följd av pandemin. Stöden saknas eller fungerar dåligt för civilsamhället,
            som inte liknar företag, när krisen slår brett mot Föreningssverige.
          </note>
          <note>
            När valborgseldarna uteblir är det något av en ekonomisk katastrof
            för scouterna. När försäljningen av majblommor, som normalt ger
            intäkter för att stötta utsatta barn, inte kan genomföras hamnar
            de i kris. Idrottsför ­ eningar som spelar stor roll för barn
            och ungas hälsa och gemenskap tappar stora intäkter när sponsring
            och evenemang uteblir. Lägerverksamhet ställs in och deltagaravgifter
            försvinner, men kostnaderna står kvar.
          </note>
          <note>
            Civilsamhällets föreningar och hjälporganisationer har visat
            att de ställer upp för utsatta, också när de själva blöder. Det
            gäller organisationer, kyrkor och samfund. Röda Korset, Stadsmissionen,
            Hela Människan, Göteborgs Räddningsmission med flera ställer om
            för att nå fram till behövande i krisen. Jag menar att det är
            dags för det offentliga att helhjärtat stötta dem, så att de kan
            fortsätta sitt arbete för gemenskap, hälsa och trygghet och med
            sin enorma uthållighet sträcka ut en hand till den som är i nöd.
          </note>
          <note>
            Tillsammans med Vänsterpartiet lade vi därför fram ett förslag
            om ett initiativ att ge regeringen i uppdrag att lägga fram ett
            krispaket för att värna ett varmt och levande civilsamhälle under
            och efter krisen. Det skulle omfatta en civilsamhällesakut för
            föreningar och organisationer som redan är godkända mottagare
            av offentligt stöd men som tappat intäkter som en följd av krisen,
            extra stöd till dem som ställer om samt omvandling av projektbidrag
            till generella bidrag under 2020 som gör att föreningar kan känna
            sig trygga med att de får medlen även om projekten är svåra att
            genomföra. Jag kan notera att övriga partier i utskottet har avvisat
            detta. Ansvaret vilar tungt på dem.
          </note>
          <note>
            Fru talman! Det är en ny värld vi lever i – och det är samma
            gamla värld. Pandemin påverkar hela mänskligheten – och vi är
            samma gamla människor. Vi lever våra dagar i spänningsfältet mellan
            ont och gott, med vår frihetslängtan, vårt behov av gemenskap,
            vår vilja att leva och uppleva kärlek, sanning, gemenskap och
            en god miljö, vårt ansvar för att värna människovärdet, oavsett
            geografiskt eller kulturellt avstånd, och vårt ansvar för kommande
            generationer. Vi gör detta med all vår ofullkomlighet.
          </note>
          <note>
            Det är upp till även oss i denna kammare att göra vad vi kan
            för ett samhälle där alla får chans till värdighet i livets alla
            skeden. Just nu kräver det mer än annars, med större insatser
            från det offentliga och från våra gemensamma resurser. Vi ska
            använda dem på bästa möjliga sätt för att säkra liv och hälsa
            genom fungerande sjukvård och omsorg. Vi ska rädda jobb, om möjligt,
            och det entreprenörskap som är så viktigt för samhällsbygget.
            Vi ska värna ett levande och varmt civilsamhälle som lägger en
            grund för samhällsgemenskapen. Det arbetet måste fortsätta.
          </note>
          <note>
            (Applåder)
          </note>
          <note type="speaker">
            Anf. 5 FREDRIK OLOVSSON (S):
          </note>
          <note>
            Fru talman! Under våren har världen och Sverige genomgått en
            väldigt stor prövning. Även om restriktioner lyfts både här och
            på andra håll och förhoppningarna om en mer normal tillvaro är
            stora är det för tidigt att blåsa faran över.
          </note>
          <note>
            Coronakrisen har i första hand drabbat många människors liv och
            hälsa, men den har också lett fram till ett mycket allvarligt
            ekonomiskt läge. Den globala ekonomin har tagit paus. Hela branscher
            har sett sina intäkter mer eller mindre försvinna. Jag vet att
            det är många som är oroliga för framtiden, för sina jobb och för
            att inte kunna betala sin hyra eller räntorna på sina bostadslån.
          </note>
          <note>
            När vi här i dag debatterar riktlinjerna för den ekonomiska politiken
            och vårändringsbudgeten kan vi konstatera att Sverige under flera
            månader har varit i ett historiskt och mycket allvarligt ekonomiskt
            läge som har drabbat hela samhället. Men vi kan också konstatera
            att det politiska systemet har kraftsamlat, vilket har nämnts
            tidigare här. Jag vill passa på att tacka för det fina samarbete
            som vi har haft inte minst i riksdagens finansutskott. Vi har
            visat att politiken kan samarbeta och kraftsamla för att ta gemensamt
            ansvar i en svår och orolig tid.
          </note>
          <note>
            Fru talman! Redan den 1 februari klassade regeringen covid-19
            som en samhällsfarlig sjukdom. Sedan dess har vi debatterat och
            beslutat om ett pärlband av extra ändringsbudgetar med mycket
            kraftfulla insatser för att bromsa smittspridningen, stärka vården
            och omsorgen och trycka tillbaka de ekonomiska effekterna av viruset.
            Det kan vi göra för att vi har en ekonomisk styrkeposition. De
            senaste årens ekonomiska politik har ju handlat mycket om att
            rusta Sverige och svensk ekonomi med muskler att hantera olika
            former av kriser. Den styrka som vi har byggt upp har vi också
            kunnat använda. Det är historiska åtgärder som har vidtagits.
            Totalt uppgår de direkta kostnaderna till över 250 miljarder kronor.
            Därutöver har vi ställt ut garantier och krediter för ytterligare
            nära 600 miljarder kronor.
          </note>
          <note>
            Fru talman! Det är många undersköterskor, sjuksköterskor och
            läkare och mycket omsorgspersonal som under hela våren har jobbat
            långa dagar för att rädda liv och vårda sjuka och troligen kommer
            att göra det ganska många veckor och månader till. Vi bär alla
            ett stort ansvar för att göra vårt bästa för att inte sprida smittan
            vidare, trots att reserestriktioner lyfts, för att vi ska vara
            säkra på att vården inte överbelastas och att man får den välbehövliga
            paus och återhämtning som man verkligen gjort sig förtjänt av.
            För att ytterligare underlätta för sjukvården och se till att
            man kan stanna hemma när man är sjuk har vi ersatt karensavdraget
            och tagit bort kravet på läkarintyg under sjuklöneperioden, samtidigt
            som resurserna för exempelvis smittbärarpenning ökats.
          </note>
          <note>
            Kommuner och regioner spelar en väldigt viktig roll i kampen
            mot viruset genom sitt ansvar för smittskydd, sjukvård och äldreomsorg.
            Reger ­ ingen har varit tydlig med att pengar inte ska, inte får
            och inte kommer att stå i vägen för sjukvårdens och omsorgens
            viktiga arbete. I vårändringsbudgeten tillförs ytterligare 2 miljarder
            för att kompensera för kommunsektorns extraordinära sjukvårds-
            och omsorgskostnader. Det här är också närmast en lek med siffror
            – om det behövs mer pengar kommer vi att skjuta till de resurser
            som behövs för att klara kostnaderna.
          </note>
          <note>
            Utöver de riktade medlen till coronakostnader stärker vi hela
            välfärdssektorn genom historiskt stora tillskott. Men även andra
            aktörer och de statliga myndigheter som deltar i att begränsa
            virusutbrottet behöver ha de resurser som krävs. I dag beslutar
            vi därför om ökade anslag till SOS Alarm, som fått en ökad anstormning
            av inkommande samtal. Folkhälsomyndigheten tillförs pengar för
            att stärka Sveriges vaccinberedskap. Socialstyrelsen, som har
            i uppdrag att samordna regionerna i koordinationen av tillgängliga
            intensivvårdsplatser, tillförs de resurser som behövs för det
            uppdraget.
          </note>
          <note>
            Fru talman! Coronaviruset har slagit hårt mot svensk ekonomi.
            Det ekonomiska läget är fortfarande osäkert. Det är svårbedömt
            och kan snabbt förändras. Under våren har vi agerat snabbt och
            kraftfullt för att stötta i grunden livskraftiga företag och därmed
            rädda jobb. Vi har sänkt arbets ­ givaravgifter och egenavgifter.
            Inom kort inför vi ett kraftfullt omställningsstöd. Vi har på
            plats ett system för statliga hyresbidrag för särskilt drab ­
            bade sektorer. I nuläget beräknas drygt 10 000 avtal om tillfälliga
            hyresbidrag ha tecknats. Vi har infört korttidsarbete som nu beräknas
            kosta 95 miljarder kronor. Det är en historisk åtgärd för att
            rädda jobb och svensk produktionskapacitet. I talande stund är
            det över en halv miljon svenskar som är korttidspermitterade.
          </note>
          <note>
            För att särskilt stötta vissa branscher har vi riktat stöd till
            exempelvis kulturen, idrotten och civilsamhället. Som i många
            andra kriser har inte minst vikten av nyhetsrapportering och kritisk
            granskning synliggjorts, i den här krisen mer än någonsin. Därför
            tillför vi i vårändringsbudgeten 200 miljoner kronor i mediestöd
            för att säkerställa att tidningar i hela landet kan fortsätta
            sin viktiga verksamhet trots vikande intäkter.
          </note>
          <note>
            Fru talman! Trots de omfattande åtgärder som vidtagits är det
            ändå många som har blivit av med jobbet och förlorat sin anställning.
            För att stärka den ekonomiska tryggheten för dem har vi gjort
            det möjligt för fler att kvalificera sig för arbetslöshetsförsäkringen,
            samtidigt som taket i försäkringen höjts. Därtill tillför vi medel
            för att fler ska kunna utbilda sig och delta i insatser som leder
            till ett nytt jobb. Arbetsförmedlingen föreslås få större resurser
            för att hantera en ökad arbetslöshet och säkerställa en likvärdighet
            över landet. Rätten till nystartsjobb förlängs för dem som har
            nystartsjobb. Resurser tillförs även folkhögskolorna, yrkesvux
            och satsningar på jobb inom de gröna näringarna. Vi kan även se
            att fler väljer att vända sig till universitet och högskolor.
            Medel tillförs därför för studiestöd och till CSN. Men vi vill
            också att våra ungdomar även den här sommaren ska få möjlighet
            att göra sina första erfarenheter på arbetsmarknaden i arbetslivet
            och få sin första lön. Vi satsar därför nästan 200 miljoner kronor
            för att kommunerna ska kunna erbjuda sommarjobb för ungdomar.
          </note>
          <note>
            Fru talman! Trots det extraordinära läget väntar inte heller
            andra samhällsproblem. Kampen mot brottsligheten fortsätter. I
            dagarna examinerades nära 500 polisstudenter. Därmed är polisen
            större än den någonsin har varit, och den ska fortsätta att växa.
          </note>
          <note>
            Samtidigt skjuter vi i vårändringsbudgeten till resurser till
            andra delar i den viktiga rättskedjan. Tullverket ska vid gränsen
            kunna stoppa narkotika och vapen genom ökad närvaro. Även Säkerhetspolisen,
            Sveriges Domstolar, Kriminalvården och Rättsmedicinalverket får
            ökade anslag.
          </note>
          <note>
            Fru talman! Under den förra mandatperioden stärkte vi Sverige.
            Vi sparade i ladorna och stärkte välfärden med 35 miljarder kronor.
            Därför kunde vi gå in i den här krisen med 100 000 fler som jobbar
            i vår gemensamma välfärd. Det fanns 100 000 nya utbildningsplatser
            på plats i Kunskapslyftet, och den lägsta statsskulden sedan 1977
            var ett faktum.
          </note>
          <note>
            Framtiden är fortfarande osäker. Det är förstås svårt att göra
            prognoser om framtiden. Det är inga glädjebesked som vi i normalfallet
            tar del av, även om en del prognoser ser lite bättre ut än för
            bara några veckor sedan. Vi vet ännu inte när krisen kommer att
            vara över. Vi är beredda att agera ytterligare om krisen blir
            längre än vad vi alla hoppas på och att styra om och ställa om
            i de olika system som finns på plats.
          </note>
          <note>
            Men inget land, inte ens Sverige, har oändliga resurser. Därför
            ska vi ta ansvar för att det finns pengar att kickstarta svensk
            ekonomi med när krisen väl är över. En dag kommer den att vara
            det. Då ska vi vara redo att fortsätta att bygga ett starkare
            samhälle och sätta ny fart på Sverige igen. Jag yrkar bifall till
            utskottets förslag.
          </note>
          <note type="speaker">
            Anf. 6 EMIL KÄLLSTRÖM (C):
          </note>
          <note>
            Fru talman! Det har varit en vår som liknar inget annat. Vem
            kunde ana när vi skrev den 1 januari 2020 att det här året totalt
            skulle domineras av ett virus som från Kina spred sig över världen?
            Vi har slagit alla rekord inte minst när det gäller den ekonomiska
            politiken. Takten och storleken i krispaketen motsvarar inte något
            annat i modern tid.
          </note>
          <note>
            Det är givetvis just nu betydande grader av osäkerhet. Men nog
            kan man ana en viss ljusning. Länder världen över, inklusive Sverige,
            lättar på vissa restriktioner. Vi börjar handla och resa så sakteliga
            och försiktigt. Man ska dock inse att den ljusningen är behäftad
            med betydande osäkerhet.
          </note>
          <note>
            Det är lätt att inse vad som skulle hända för finansmarknader
            och annat om den öppning vi nu ser leder till en backlash och
            att länder ser sig tvingade att stänga ned sina ekonomier och
            samhällen igen för att hindra en andra våg. Det skulle innebära
            inte minst en ekonomisk svärta av en typ vi ännu inte sett, och
            då har vi upplevt väldigt mycket under det här året.
          </note>
          <note>
            Det är alltså ett mycket osäkert läge. Det gäller att vara väldigt
            försiktig i sina prognoser. Vi har en tendens att dra ut den nuvarande
            utvecklingen i tangentens riktning och säga att det är så det
            kommer att bli. Så gör vi såväl när det ser sämre ut som när det
            ser bättre ut. Just nu kan det mycket väl vara så att vi framför
            oss har väldigt mycket av krishantering och väldigt mycket av
            tuffa tider och krav på stora åtgärder.
          </note>
          <note>
            Vi hoppas givetvis att det inte är så utan att den första tuffa
            vågen var den enda i coronahanteringen och att vi nu kan gå mot
            en ny normalitet där vi sakta men säkert tar steg i en bättre
            och vänligare riktning. Men det finns ingenting som säger att
            den typen av positiv utveckling är given. Det gäller alltså att
            vara mycket försiktig.
          </note>
          <note>
            Vårens arbete har skett på ett flertal ledder. Det har kanske
            framför allt handlat om att säkra centrala samhällsfunktioner.
            Vissa saker ska helt enkelt fungera i Sverige , corona eller ej.
            Vissa flyglinjer ska gå minst en gång om dagen oavsett om det
            är 3, 13 eller 313 personer som behöver åka. Vissa färjelinjer,
            inte minst till Gotland, ska fortsätta att fungera. Vissa samhällsfunktioner
            måste upprätthållas nästan till varje pris.
          </note>
          <note>
            Det arbetet har handlat om att stimulera och ge medel till kommuner
            och regioner. Det har handlat om att göra historiska åtgärder
            för att hålla Sveriges jobb och företag under armarna och se till
            att viktiga funktioner kan överbrygga den mest akuta fasen.
          </note>
          <note>
            Det är givetvis för tidigt att utvärdera vad som gjordes rätt,
            vad som borde ha gjorts mer, vad som borde ha gjorts mindre, och
            vad som borde ha gjorts tidigare. Där är det ännu alldeles för
            mycket osäkra faktorer där vi helt enkelt inte vet svaret.
          </note>
          <note>
            Vi kan konstatera att Sverige har fortsatt att fungera. Centrala
            samhällsfunktioner har inte fallerat under dessa mycket tuffa
            tider. Det handlar givetvis framför allt om att man ute på främsta
            linjen har gjort ett hästjobb oavsett om det har handlat om vård,
            omsorg, transporter, logistik, livsmedelsförsörjning, eller vad
            det nu kan vara.
          </note>
          <note>
            Det handlar givetvis också om att vi i denna kammare har samlat
            oss och på väldigt kort tid fattat väldigt många viktiga beslut,
            och dessutom de allra flesta i total enighet. Det har också funnits
            en öppenhet att efter diskussion i utskott och kammare förfina,
            förändra och utveckla förslagen. Den typen av öppenhet och samarbetsanda
            är mycket positiv och bör fort ­ sätta. Det är någonting vi kan
            försöka bevara även efter att coronakrisens bortre parentes är
            nådd.
          </note>
          <note>
            Det finns ett flertal slutsatser att dra från de senaste månaderna.
            En slutsats skulle givetvis kunna vara att vi behöver vara mer
            beredda nästa gång en pandemi slår till. Jag skulle dock vilja
            hävda att en mer relevant slutsats är att Sverige måste bygga
            upp en ödmjukhet och en beredskap för att oväntade saker händer.
          </note>
          <note>
            Vi är inte odödliga på något sätt. Vi behöver ha en planering
            för att Sverige ska fortsätta att fungera när oväntade saker händer.
            Det kan vara pandemi. Det kan vara kris eller krig i vår närhet.
            Det kan vara ytterligare en sommar med väldigt stora bränder.
            Det skulle kunna vara någonting som jag nu inte kan överblicka.
            Det ligger så att säga i frågans natur.
          </note>
          <note>
            Vi kommer att sätta oss ned och fundera på: Hur ska det nya Sverige
            efter corona egentligen se ut? Ett av de grundläggande perspektiven
            måste vara att bygga beredskap på ett brett sätt.
          </note>
          <note>
            Det kommande året kommer vi att fatta beslut om en ny civilförsvarsproposition.
            Vi kommer att fatta beslut om framtiden för det militära försvaret.
            Vi kommer de kommande åren att fatta beslut om hur vi ska bygga
            den svenska framtida infrastrukturen och mycket annat liknande.
          </note>
          <note>
            Där tror jag att de olika beredskapsperspektiven behöver vara
            vägled ­ ande på ett sätt som de inte varit på mycket länge. Det
            handlar inte på något sätt om att bygga upp det som en gång fanns.
            Det hade varit både dyrt och omodernt. Det handlar om att se till
            att viktiga samhällsfunktioner har en plan B. Om inte det normala
            tillvägagångssättet fungerar har man redan på förhand en bild
            av hur man då skulle agera. Så behöver fler samhällsfunk ­ tioner
            agera i sin planering. Den lärdomen får vi inte tappa bort om
            vi nu går mot något bättre tider.
          </note>
          <note>
            Det talas också mycket om, och undertecknad är med i en del av
            den diskussionen, att det måste finnas resurser för en kickstart,
            en omstart, ett sätt att väldigt praktiskt bygga det nya Sverige.
            Det är bara att konstatera att det ännu är för stora mått av osäkerhet
            för att föra den diskussionen riktigt skarpt.
          </note>
          <note>
            Det handlar om exakt när det kan börja och exakt hur mycket ett
            svenskt nystarts- och omstartspaket ska omfatta. Undertecknad
            skulle vilja ha något mer information om den ekonomiska utvecklingen
            och något mer information om smittspridningen och vad vi tror
            inför hösten innan den typen av resonemang kan föras helt och
            hållet. I ett sådant arbete behöver ett nytt och mer robust Sverige
            finnas med.
          </note>
          <note>
            Det finns alltså tydliga broar att bygga mellan beredskaps- och
            resilienspolitik och en investeringsdriven återställning som skapar
            jobb och incitament för företagen att investera och utvecklas.
            Dessa två storheter tror jag i mångt och mycket att man kan resonera
            om i ett sammanhang.
          </note>
          <note>
            Avslutningsvis är det också uppenbart att vi gick in i denna
            krishantering med en stor lyx jämfört med andra länder. En av
            världens lägsta statsskulder har gett oss en betydande trygghet
            i krishanteringsarbetet. Vi har inte som många andra länder runt
            om i världen behövt fundera så mycket i termer av om vi har råd,
            för det har vi. Vi har haft råd, och mer därtill, att ta de historiskt
            stora steg som vi gjort när det gäller skattesänkningar genom
            sänkta arbetsgivaravgifter. Vi har i denna kammare slagit nytt
            svenskt rekord i skattesänkningar på kort tid. Det har varit omsättningsbaserade
            stöd, slopat sjuklöneansvar, stora tillskott till välfärden och
            mycket mer.
          </note>
          <note>
            Dessa resurser har vi haft tack vare att vi de senaste 30 åren
            har haft väldigt tuffa regler för hur statens finanser ska hanteras,
            hur plus och minus går ihop och hur vi sakta men säkert får ned
            statsskulden till mycket låga nivåer.
          </note>
          <note>
            Den lyxen förtjänar även kommande generationer av krishanterare.
            De finanspolitiska ramverk vi har är mycket bra och har tjänat
            oss mycket väl. Jag tror också att ramverken behöver utvecklas
            ytterligare och tajtas till. Vi ska se till att bibehålla kärnan,
            som innebär att Sverige ska ha sunda statsfinanser och ordning
            och reda i den ekonomiska politiken.
          </note>
          <note>
            Vi behöver komma ifrån den mycket tydliga tendens vi har sett
            de senaste åren, nämligen att vi steg för steg urholkar grundtanken
            i hur vi handhar skattebetalarnas pengar på mest effektiva och
            ansvarsfulla sätt. Den lärdom vi behöver dra av coronahanteringen
            är helt enkelt att det som funkade väldigt bra och det som har
            gett oss stora möjligheter att agera är våra mycket sunda statsfinanser.
            Den läxan får vi inte glömma.
          </note>
          <note>
            Fru talman! Jag yrkar bifall till utskottets förslag och önskar
            såväl fru talmannen som ledamöterna i denna kammare en glad sommar
            – i den mån det blir någon sommar i år.
          </note>
          <note type="speaker">
            Anf. 7 JAKOB FORSSMED (KD) replik:
          </note>
          <note>
            Fru talman! Tack, Emil Källström, för anförandet! Det är i allt
            väsentligt klokt och bra resonerat. Jag vill också tacka för bra
            samarbete i utskottet under våren, där vi har kunnat jobba med
            regeringens och januaripartiernas förslag och tillsammans förbättra
            dem i flera avseenden.
          </note>
          <note>
            Jag tänkte haka på resonemanget om osäkerheter. Jag håller med
            om att vi är i ett läge där det är svårt att här och nu utforma
            kickstartspaket för Sverige, att hitta den rätta mixen både i
            omfattning och mellan offentliga investeringar och förslag som
            stöder privata investeringar och eventuellt privat konsumtion.
            Det är svårt att göra i ett läge där man inte känner ekonomins
            fortsatta utveckling tillräckligt väl, och det handlar även om
            smittspridningen.
          </note>
          <note>
            Det finns ändå en risk för att denna osäkerhet accentueras eller
            förvärras av frånvaron av besked. Det är väldigt många stöd som
            löper ut ungefär samtidigt i sommar. Det finns få besked från
            den finansminister Emil Källström samarbetar med om vad som kommer
            därefter. Det har resonerats väldigt mycket om offentliga investeringar,
            men för privata investeringar är det ju viktigt med säkerhet.
            Det får inte vara för mycket osäkerhet kring förutsättningarna.
          </note>
          <note>
            Jag tänkte därför höra om Emil Källström kan utveckla resonemanget
            lite kring detta. Emil Källström nämnde själv vikten av privata
            investeringar för att ta Sverige ur krisen, och den bedömningen
            delar jag helt. Men det handlar också om hur man bör se på förlängning
            av stöd och när besked kan komma. Blir det några besked eller
            inte?
          </note>
          <note type="speaker">
            Anf. 8 EMIL KÄLLSTRÖM (C) replik:
          </note>
          <note>
            Fru talman! Det här är svåra frågor. I någon mån är det helt
            uppenbart att det även i fortsättningen kommer att behövas en
            aktiv politik för att hantera coronans effekter i deras olika
            delar.
          </note>
          <note>
            Det handlar i någon mån om två storheter här: att förlänga de
            mycket generösa och stora insatser som har gjorts nu under våren
            i förhållande till att tidigarelägga statliga investeringar och
            på det sättet skapa affärer för de företag som ska gräva ned de
            där bredbandskablarna, bygga de där järnvägarna eller vad det
            nu kan vara.
          </note>
          <note>
            Frågan är liksom i vilken korg man ska lägga satsningarna. Det
            är klart att det är mer framåtsyftande att komma till den andra
            korgen, det vill säga att använda statens goda finanser till att
            tidigarelägga investeringar och komma igång med projekt. På det
            sättet skapar vi affärer för de svenska företagen och därmed framtidstro,
            investeringsvilja, anställningsvilja och så vidare.
          </note>
          <note>
            Det är klart att ju tidigare man kommer till det mer framåtsyftande,
            desto bättre. Jag diskuterar hellre sådana saker. Men just nu
            finns en betydande osäkerhet. Om vi klarar av att vänta till slutet
            av sommaren och tidig höst med att sätta ned den foten tror jag
            att det är bra, helt enkelt för att då blir det en mer välavvägd
            politik.
          </note>
          <note>
            Sedan måste vi hela tiden följa utvecklingen, och det var det
            jag menade med min kommentar om det blir någon sommar eller inte.
            Vissa typer av besked kan behöva komma tidigare än så, och därför
            får vi fortsätta att följa utvecklingen så som vi har gjort under
            våren, dag för dag och vecka för vecka.
          </note>
          <note>
            Jag inser givetvis att jag inte ger något stringent svar på Jakob
            Forssmeds fråga. Det beror helt enkelt på att jag inte har det
            svaret i dagsläget, eftersom det finns en betydande grad av osäkerhet.
          </note>
          <note type="speaker">
            Anf. 9 JAKOB FORSSMED (KD) replik:
          </note>
          <note>
            Fru talman! Jag är inte säker på att frågan var 100 procent stringent,
            den heller.
          </note>
          <note>
            Det blir väl en sommar. Det tror vi ju, även om jag tillhör dem
            som börjar tänka på D en öde stranden redan i inledningen. Det
            är inte så sunt; det rekommenderar jag inte någon att göra.
          </note>
          <note>
            Jag förstår att man inte vill förlänga de generella stöden i
            det här läget, men det finns ju också riktade stöd som går på
            till exempel omsättningsfall. Och har man fortsatt ett stort omsättningsfall,
            ja, då kvalificerar man sig för en eventuell stödförlängning,
            annars inte. Det handlar alltså mer om att lämna ett sådant besked
            i ett tidigt skede, eftersom det kan skapa lite mer framtidstro
            och lite större möjligheter att blicka framåt inför det som komma
            skall.
          </note>
          <note>
            Jag tror att vi alla hellre vill vara i nästa fas, där vi får
            stimulera och driva fram de här sakerna. Men jag ser också en
            risk att frånvaron av besked om förlängning av stöd i sig kan
            skapa en osäkerhet som kan vara skadlig. Vi vet att tiden också
            är ett problem för företag som har hankat sig fram ett tag, men
            där konkursen närmar sig. Vi får därför inte för tidigt växla
            över mentalt i det framtidsinriktade.
          </note>
          <note>
            Det här blev egentligen ett litet medskick till de kommande samtal
            som ni har med finansministern. Jag vet ju att Emil Källström
            i grunden värnar företag och så, och nu måste man tänka efter
            ordentligt så att man inte skapar en ökad osäkerhet hos företagen.
            Det minskar nämligen i sin tur viljan att investera, i väntan
            på att skapa något stort och grandiost längre fram.
          </note>
          <note type="speaker">
            Anf. 10 EMIL KÄLLSTRÖM (C) replik:
          </note>
          <note>
            Fru talman! Jag tackar för passningen och medskicket. Jag tar
            verkligen till mig det. Men jag vill nästan skicka tillbaka den
            bollen också, för jag tycker mig se att det här är något närmast
            generellt. Ett flertal partier, oavsett vilken konstellation man
            tillhör just nu, kanske inväntar ytterligare information innan
            man riktigt sätter ned foten. Det är ganska många som inte har
            gett besked huruvida man tycker att den eller den stödformen ska
            förlängas si eller så många månader. Jag har respekt för att ett
            flertal inte har gjort det, just för att det är ett så pass osäkert
            läge och det är så pass oklart vad som är mest välriktat just
            nu.
          </note>
          <note>
            Det är klart att av de stödformer som finns på plats och som
            vi har fattat beslut om i kammaren är vissa mer inriktade mot
            företag som faktiskt har problem, medan vissa är mer generella.
            Och om man över huvud taget ska glänta på den dörren är det väl
            den typen av stöd som går till de företag som har faktiska problem.
          </note>
          <note>
            Så sent som i går i finansutskottet har alla partier sagt att
            just för de minsta företagen, enskild firma, skulle det sannolikt
            behöva tas ytterligare steg. Då får det arbetet ske så skyndsamt
            som möjligt.
          </note>
          <note>
            Den här diskussionen behöver föras av alla, och det är många
            som inte har satt ned foten. Det är klart att de fötterna kommer
            att behöva sättas ned i närtid. Men ingången från vår sida, och
            det vore en klok ingång för politiken som helhet, är att gå över
            till lite mer framåtsyftande stimulanspolitik som inte bara innebär
            att företag överlever utan att de dessutom får nya affärer. En
            politik som leder till nya investeringar och nya anställningar
            är i grunden bättre.
          </note>
          <note type="speaker">
            Anf. 11 MATS PERSSON (L):
          </note>
          <note>
            Fru talman och ärade ledamöter! Jag vill börja med att yrka bifall
            till utskottets förslag.
          </note>
          <note>
            För någon vecka sedan träffade jag en intensivvårdsläkare. Många
            av oss läser om det som sker i sjukvården, följer coronavirusets
            utbredning via medierna, har anhöriga som isolerar sig , men har
            än så länge inte drabbats av dödsfall i familjen eller bland närstående.
            Mötet med intensivvårdsläkaren blev för mig en påminnelse om att
            coronaviruset och covid-19 är allvarligt.
          </note>
          <note>
            De som jobbar i vården, inte minst på intensivvårdsavdelningar,
            möter varje dag konsekvenserna av ett otäckt och fruktansvärt
            virus som förstör inte bara vårt samhälle och vår ekonomi utan
            viktigast av allt gör att människor far illa.
          </note>
          <note>
            Det görs, och det har gjorts under lång tid, fantastiska och
            otroliga insatser i sjukvården. Jag är tacksam över det arbete
            som många människor utför dagligen för att se till att sjukvården
            fungerar och så att människor överlever coronaviruset.
          </note>
          <note>
            Fru talman! I äldreomsorgen görs det också fantastiska insatser,
            men beredskapen har inte varit så god som den har varit inom sjukvården.
            Vi ser brukare som träffar många bland hemtjänstpersonalen. Vi
            ser brukare som träffar personal som inte kan språket tillräckligt
            bra, vilket gör att de far illa. Vi ser människor i äldreomsorgen
            som drabbas av att politiken inte har fungerat, till exempel att
            det tog lång tid för Sverige att stänga våra äldrehem.
          </note>
          <note>
            Jag bor själv i Skåne, där smittskyddsläkaren och Region Skåne
            tidigt, tre veckor före Folkhälsomyndigheten, bestämde sig för
            att stänga äldrehemmen för utomstående att besöka. En förklaring
            till de låga dödstalen i Skåne är det faktum att man på få ställen
            har fått in en smittspridning.
          </note>
          <note>
            Fru talman! Kommunerna, sjukvården och vår gemensamma välfärd
            står stark, men den behöver stå ännu starkare. Vad krisen har
            visat är hur viktig sjukvården är för oss människor och hur beroende
            vi är av vår gemensamma välfärd . J ag är stolt över vår gemensamma
            välfärd. Den ger trygghet och gör människor starkare.
          </note>
          <note>
            Landrapporter har tydligt visat att kommuner och regioner ser
            fallande skatteintäkter. Detta beror inte på att de själva har
            sagt upp medarbetare utan på att lokala företag har sagt upp medarbetare
            eller andra företag som hade tänkt nyanställa inte gör så. Vi
            kan se att arbetslösheten i privat sektor ökar kraftigt, och det
            slår med klinisk precision mot skatteintäkterna i kommuner och
            regioner.
          </note>
          <note>
            Sambandet är tydligt. En stark välfärd, som jag vill ha, bygger
            på att människor arbetar och att företagen kan anställa och växa.
            Det sambandet har sällan blivit tydligare än under coronakrisen.
          </note>
          <note>
            Därför har Liberalerna i våra samtal med regeringen drivit på
            för fler insatser för Sveriges företagare – stora som små. Det
            är fråga om slopat sjuklöneansvar, borttagande av arbetsgivaravgifter
            under många månader, införande av omsättningsstöd och permitteringssystem.
            Det är en rad insatser som har handlat om att undvika konkurser
            här och nu för att hålla uppe sysselsättningen och för att se
            till att företagen står starka, finns kvar och inte behöver säga
            upp människor. På det sättet kan vi säkra finansieringen av välfärden.
          </note>
          <note>
            Trots över 200 miljarder i riktade stöd ser vi ändå hur arbetslösheten
            nu ökar och slår mot våra kommuner och regioner. Välfärden riskerar
            att inte stå så stark i nästa skede.
          </note>
          <note>
            Tittar vi på vår omvärld ser vi hur arbetslösheten i USA stiger
            mot skyarna och hur smittspridningen i USA ökar osäkerheten, vilket
            med all sannolikhet kommer att göra att svenska exportbolag –
            tänk Ericsson och Astrazeneca – kommer att ha det tuffare i nästa
            läge när amerikanerna inte kommer att vilja köpa lika mycket av
            våra svenska produkter. Det kommer att direkt slå mot jobben och
            i förlängningen mot välfärden när det sker. Därför är det viktigt
            att vi i nästa skede, under återhämtningen, när konjunkturen viker,
            ser till att företagen investerar och anställer.
          </note>
          <note>
            Fru talman! Det är också viktigt att i nästa skede se att de
            delar av välfärden som inte är så mycket i fokus just nu också
            kommer att behöva lyftas fram. Nu är det mycket fokus på sjukvården
            och äldreomsorgen, och i nästa skede behöver vi naturligtvis fokusera
            mycket på skolan. Det finns ingenting som är så viktigt för Sverige
            som framtidsland som att skolan fungerar.
          </note>
          <note>
            Vi ser hur en del elever inte har varit så mycket i skolan, och
            det finns en påtaglig risk att det kommer att påverka möjligheten
            för dem att lära sig tillräckligt mycket. Det kommer att göra
            att kunskapsresultaten faller, och det vore det absolut sämsta
            för vårt land.
          </note>
          <note>
            Fru talman! Jag är rädd för att vi också kommer att se att den
            integra ­ tionsskuld som finns i Sverige kommer att bli allt dyrare.
            Det är klart att de som står längst bort från arbetsmarknaden,
            som hade svårt att få jobb före coronakrisen, kommer att ha ännu
            svårare att få jobb efter coronakri ­ sen. Den som inte fick jobb
            tidigare ska nu konkurrera med någon som nyss hade jobb och har
            blivit arbetslös. Det är klart att det finns en risk att utanförskapet
            och bidragsberoendet fördjupas, att integrationsskulden vä ­ xer
            sig allt djupare och starkare. Det är farligt för vårt land. Där
            måste vi i politiken ingripa så att integrationsskulden inte växer
            sig allt skarpare.
          </note>
          <note>
            Vidare gäller det att bygga en modern och realistisk klimatpolitik.
            Klimatkrisen är här. Den skedde inte under coronakrisen, utan
            den fanns tidigare, men den är även nu påtaglig. Det är viktigt
            att den frågan inte drivs med ideologiska skygglappar eller av
            plakatpolitik utan att det är en modern och realistisk klimatpolitik.
            Sverige ska bidra till att minska utsläppen, och det ska bli mindre
            utsläpp på vår planet. Vi ska ta ansvar för det.
          </note>
          <note>
            Det handlar om elektrifiering av våra vägar, att fler människor
            kan välja kollektivtrafik i stället för att köra bil, att bygga
            våra städer så att det finns ett alternativ till bil. Vi måste
            inse att Sverige är ett avlångt land. Det är inte bilen som är
            problemet, utan det är utsläppen som är problemet, och det är
            en viktig utgångspunkt när vi bygger framtidens politik.
          </note>
          <note>
            Fru talman! Allra sist vill jag rikta ett stort tack till alla
            partier i Sveriges riksdag för det arbete vi gemensamt har utfört
            i finansutskottet. Jag vill rikta ett särskilt tack till finansministern
            för det samarbete vi har haft inom budgetarbetet. Vi har gjort
            detta gemensamt. Det har varit meningsskiljaktigheter, vilket
            det naturligtvis ska vara, men vi har också kunnat samla oss för
            att göra det som är bäst för Sverige i stället för att syssla
            med politiskt käbbel. Det har kommit många kloka förslag från
            partier i finansutskottet som har gjort att förslagen från regeringen
            har blivit mycket bättre. Det är så politik ska fungera, det vill
            säga att vi tillsammans för politiken framåt, gör politiken bättre
            och därmed gör Sverige bättre.
          </note>
          <note type="speaker">
            Anf. 12 JAKOB FORSSMED (KD) replik:
          </note>
          <note>
            Fru talman! Jag tackar Mats Persson för anförandet och för samarbetet
            under våren.
          </note>
          <note>
            Mats Persson tog i sitt anförande upp äldreomsorgen. Behovet
            av fler i personalen och kontinuitet har Liberalerna haft utspel
            om tidigare.
          </note>
          <note>
            Jag kan inte låta bli att påminnas om när vi stod här för ett
            år sedan. Det var inte Mats Persson som stod här då, men Liberalerna
            hade en företrädare här. Då kunde vi konstatera att det förslag
            som M-KD-budgeten hade om ökad personalkontinuitet i äldreomsorgen
            helt enkelt hade tagits bort av januaripartierna. Samma sak med
            förslagen om ytterligare medel för resurspersoner till trygghetsboenden
            för att skapa extra trygghet för de äldre. Därtill minskades satsningarna
            på äldreboenden. Det är bara ett år sedan de satsningarna aktivt
            togs bort ur den budget som då hade vunnit riksdagens bifall.
          </note>
          <note>
            Januaripartiernas samarbete regleras ju av 73-punktsprogrammet,
            och av 73 punkter har äldreomsorgen fått 2 halva punkter i programmet.
            Den har inte varit i fokus för samarbetet. Därför är det bra att
            fler partier nu lyfter fram dessa frågor.
          </note>
          <note>
            Jag ska inte älta det som varit. Det har varit, och det var inte
            Mats Persson som var ansvarig för det. Det kanske var skälet till
            att det kunde tas bort; vad vet jag? Men om vi inte fortsätter
            älta det utan blickar framåt undrar jag vad Mats Persson ser framför
            sig som de viktigaste satsningarna i höst när det gäller att förbättra
            för de äldre.
          </note>
          <note>
            Hur ser Mats Persson framför sig att den ökade personalkontinuiteten
            ska bli verklighet? Det är ju ett ganska rejält beting att klara.
            Det är min fråga, fru talman.
          </note>
          <note type="speaker">
            Anf. 13 MATS PERSSON (L) replik:
          </note>
          <note>
            Fru talman! Jakob Forssmed kritiserar omläggningen av budgeten.
          </note>
          <note>
            Det är viktigt att säga att vi haft en diskussion i svensk politik
            som jag inte uppfattat att Kristdemokraterna varit emot. Den har
            handlat om att försöka ha färre riktade statsbidrag och fler generella
            statsbidrag. Den förändring vi gjorde var delvis ett resultat
            av det.
          </note>
          <note>
            Vi har gjort stora satsningar på kommuner och regioner i de senaste
            budgetarna, och vi arbetar nu för att ha färre och färre riktade
            statsbidrag. Detta därför att en del av statsbidragen är så små
            och består av så lite peng ­ ar att det för rätt många kommuner
            knappt är lönt att ansöka om att få dem.
          </note>
          <note>
            Nu är vi på en resa där mycket av politiken flyttas över till
            mer generella statsbidrag i stället för riktade statsbidrag. Jag
            uppfattar att det är något som Sveriges kommuner och regioner
            efterfrågar. Jag uppfattar att de flesta ute i verksamheten tycker
            att det är bättre att man lokalt får ta ställning till hur man
            vill använda pengarna, och i grund och botten tror jag att det
            ligger rätt mycket i det argumentet.
          </note>
          <note>
            Vad behöver hända i äldreomsorgen framöver? Jag tror att det
            är flera saker som behöver hända.
          </note>
          <note>
            En är precis det som vi sagt från Liberalernas sida: Det är för
            många olika anställda på varje brukare, inte minst i hemtjänsten.
            Det är orimligt att man träffar 16 olika personer under en tvåveckorsperiod.
            Det är inte rimligt. Det handlar om resurser. Det handlar om styrning
            av omsorgen. Det handlar om att ha ett brukarperspektiv, att ha
            den enskilda individen i fokus och centrum.
          </note>
          <note>
            Jag tror att mycket av debatten som funnits i sjukvården om att
            man har en patientansvarig läkare som gör att man som patient
            åtminstone på papperet har en läkare som tar ansvar för en, den
            typen av resonemang behöver prägla också äldreomsorgen i framtiden.
          </note>
          <note>
            Jag tror att det finns väldigt mycket att göra. Jag välkomnar
            Jakob Forssmeds engagemang, och jag är säker på att vi gemensamt
            i alla partier i riksdagen kommer att göra det vi kan för att
            förbättra detta.
          </note>
          <note type="speaker">
            Anf. 14 JAKOB FORSSMED (KD) replik:
          </note>
          <note>
            Fru talman! Det är naturligtvis ett rimligt argument i sig, men
            det var inte det som de partier som var ansvariga för budgeten
            gjorde.
          </note>
          <note>
            Det var inte så att de här stöden omvandlades till ett generellt
            stöd till kommunerna för att åtgärda de här sakerna, utan de bara
            ströks ur budgeten. Det var särskilda medel för metodutveckling,
            för att sprida goda exempel, för att utbilda och se till att man
            den vägen med schemaläggning och annat kan skapa en mer rimlig
            situation för personalen men också för brukarna. Vi vet att det
            leder till ökad kvalitet när man klarar att ha bättre personalkontinuitet.
          </note>
          <note>
            Jag kan stödja den allmänna inriktningen om färre riktade statsbidrag.
            Förra året var det dock fortfarande väldigt många riktade statsbidrag,
            men just de här togs bort. De ersattes heller inte av ett generellt
            stöd till äldreomsorgen.
          </note>
          <note>
            Framöver tycker jag att det finns skäl att fundera på om man
            inte ska gå en medelväg, om man inte kan ha ett prestationsbaserat
            generellt statsbidrag för att klara de här sakerna. Det ska gå
            till de kommuner som förbättrar sin personalkontinuitet och förbättrar
            arbetsvillkoren för personalen. Det ska inte gå in i detalj på
            hur det ska åstadkommas eller ha ett särskilt ansökningsförfarande.
            Men uppnår man förbättringar när det gäller arbetsvillkor, arbetsledning,
            personalkontinuitet och personalens nöjdhet, då ska man också
            kunna få resurser från staten som en sorts belöning att använda.
            De blir då generella för kommunen att använda på det sätt man
            själv vill.
          </note>
          <note>
            Jag tror att vi måste avsätta stora resurser för detta men också
            ställa krav på vad vi nu vill se hända ute i Sveriges kommuner
            när det gäller äldreomsorgen. En sådan medelväg, fru talman, skulle
            väl möjligen vara något för Mats Persson att ställa sig bakom.
          </note>
          <note type="speaker">
            Anf. 15 MATS PERSSON (L) replik:
          </note>
          <note>
            Fru talman! Jag är en stor anhängare av medelvägar, så jag lyssnar
            med intresse.
          </note>
          <note>
            Vi har ju nu från Liberalernas sida tillsammans med de andra
            januaripartierna gått fram med omsorgslyftet, som handlar om just
            detta – att se till att vårdbiträde kan bli undersjuksköterska
            och att höja kompetensen bland dem som jobbar i äldreomsorgen.
          </note>
          <note>
            Det är, för att vara uppriktig, ingen quickfix. Det är klart
            att det är saker som kommer att ta ett tag att göra. Men de måste
            göras, för det är en viktig del i att höja kvaliteten för dem
            som bor på särskilt boende eller har hemtjänst. Jag tror att det
            är ett viktigt och bra steg för att höja kvaliteten och ge bättre
            arbetsvillkor för dem som jobbar i äldreomsorgen. På det sättet
            kan vi höja äldreomsorgens status i kommunernas verksamhet, vilket
            jag tror är väldigt viktigt.
          </note>
          <note>
            Jag uppfattar att det finns bred enighet i Sveriges riksdag om
            att satsa pengar på äldreomsorgen och att göra mer. Det är en
            viktig lärdom av coronakrisen att äldreomsorgen behöver fungera
            bättre och få ett kompetenslyft. Vi kan inte ha det så att en
            brukare träffar 16 olika personer under en tvåveckorsperiod. Det
            är helt knäppt. Så kan vi inte ha det.
          </note>
          <note type="speaker">
            Anf. 16 KAROLINA SKOG (MP):
          </note>
          <note>
            Fru talman! Sverige är som bäst när vi hjälps åt, när vi gör
            det vi kan för varandra och när vi gemensamt arbetar mot samma
            mål. Det har vi verkligen sett prov på under våren som gått.
          </note>
          <note>
            Vi befinner oss fortfarande i pandemin. Varje dag görs stora
            insatser för att vårda sjuka, minska smittspridningen och säkra
            människors försörjning. Det är livsavgörande insatser som genomförs,
            och de kommer att behöva fortsätta.
          </note>
          <note>
            Fru talman! Liv har räddats, men liv har också gått förlorade.
            Det är uppenbart att vi inte har klarat av att skydda de äldre
            tillräckligt väl.
          </note>
          <note>
            I utvärderingen av den akuta hanteringen av pandemin kommer många
            med all säkerhet att peka ut delar som kunde ha gjorts bättre
            för att skydda riskgrupperna. Men att vi inte klarat av att skydda
            de äldre kommer inte i första hand att härledas till beslut som
            fattats under den här våren utan till strukturella problem.
          </note>
          <note>
            En sådan struktur är kopplingen mellan kön, lön och arbetsvillkor.
            Vård- och omsorgsyrkena är i stor utsträckning kvinnodominerade,
            och det är uppenbart att vi måste börja prioritera arbetsvillkoren
            för alla de kvinnor som arbetar som undersköterskor och vårdbiträden.
          </note>
          <note>
            Äldre som har hemtjänst möter alldeles för många personer. Det
            här är vida omdiskuterat men inte löst – tvärtom har det blivit
            värre över tid. Samtidigt som kvinnorna som arbetar i hemtjänsten
            ska möta allt fler äldre på kortare tid blir vårdtagarna äldre
            och sjukare. På 1980-talet besökte hemtjänsten fyra personer under
            ett genomsnittligt arbetspass. 2015 innehöll ett arbetspass upp
            till tolv besök hos olika personer.
          </note>
          <note>
            Det här är strukturer som skapat de problem som nu blottas av
            krisen, och det är de strukturerna vi behöver förändra.
          </note>
          <note>
            Den största utgiften i den budget vi nu debatterar är stöd till
            regioner och kommuner. Detta är pengar som nu måste nå fram till
            omsorgen och till de äldre i deras vardag och skapa verklig förändring.
            Ingen betalar ju hyran med applåder.
          </note>
          <note>
            Tillsammans med Sveriges kommuner och regioner tar regeringen
            nu fram medel som ska leda till mer utbildning och fler fasta
            heltidstjänster inom omsorgen. Detta pekar ut en tydlig riktning
            för vad som krävs för att vi ska stå bättre rustade för nästa
            pandemi och öka livskvaliteten, både för dem som tar emot hemtjänst
            och omsorg och för dem som arbetar inom vård och omsorg.
          </note>
          <note>
            Samtidigt kan vi konstatera att det under denna vår har funnits
            intensivvårdsplatser i Sverige för dem som har behövt det. Den
            omställning som snabbt gjordes på Sveriges sjukhus har gett resultat
            och räddat liv. Med tydliga prioriteringar och med handlingskraft
            har vi kunnat åstadkomma väldigt mycket. Detta ska vi vara stolta
            över och tacka alla som har slitit ute på golvet för.
          </note>
          <note>
            Sveriges krisberedskap kommer att utvärderas och ska diskuteras.
            De svagheter som har kommit fram i ljuset måste leda till reformer
            framöver. Vi måste dra lärdom av det som har hänt denna vår.
          </note>
          <note>
            Fru talman! Tiden att ta ansvar för Sveriges framtida säkerhet
            borde vara nu. Att låsa fast ännu större framtida utgifter för
            det militära försvaret är inte att ta ansvar för framtiden. Först
            måste vi se till hur det civila försvaret behöver byggas ut. Sedan
            måste vi ge svar om hur omsorgen av det ökande antalet äldre ska
            finansieras. Därefter kan vi möjligtvis titta på behovet av mer
            försvarsmateriel. Vem har saknat bomber och granater under vårens
            kris?
          </note>
          <note>
            Om det pågår ett krig är det faktiskt om sanningen, och då är
            det oberoende medier och ett stärkt psykologiskt försvar som Sverige
            behöver. Ska vi låsa fast utgifter för lång tid framåt ska det
            vara till välfärden – till utbildning och omsorg.
          </note>
          <note>
            Fru talman! I dagarna har Sveriges elever och studenter avslutat
            en ter ­ min som vi aldrig kommer att glömma. Även där, i utbildningssektorn,
            har en fantastisk omställning gjorts. Nu springer studenter ut
            till ett corona ­ anpassat firande. Vi måste se till att den ljusnande
            framtid är deras, och det gör vi genom att se till att många får
            möjlighet att utbilda sig och säkra sin framtid. Men vi gör det
            också genom att se till att den värld vi bygger upp efter coronapandemin
            är bättre än den vi har lämnat.
          </note>
          <note>
            Vi kan och vi ska investera Sverige ur den här krisen. Vi har
            både styrkan och förmågan att göra det. Regeringen föreslår att
            vi här i riksdagen ska slå fast en ordentligt utökad budgetram
            för 2020, och det är rätt sak att göra i detta läge. Vi har sparat
            i ladorna för att kunna krishantera och för att kunna satsa framåt.
          </note>
          <note>
            Samtidigt som vi hanterar pandemin behöver vi lyfta blicken.
            Vi kan inte bara ha de närmast kommande åren för ögonen; vi måste
            tänka långsiktigt. För det är nu vi måste göra vår tids stora
            investeringar, och de måste vara gröna och leda till ett mer jämlikt
            samhälle som klarar klimatet och rättvisan.
          </note>
          <note>
            Fru talman! De uppgifter som ligger framför oss är viktiga och
            stora. Vi har inte råd att ensidigt och enkelspårigt bara köra
            på med ökad produktion och konsumtion. Vi måste se till att få
            dubbel nytta av statens medel genom att identifiera investeringar
            som både stärker ekonomin och gör Sverige mer robust för kommande
            utmaningar.
          </note>
          <note>
            Ett sätt är att använda stöd som vi ger till näringslivet som
            en hävstång för omställning. Under den brinnande krisen stöttar
            staten företag för att de ska överleva och för att så många som
            möjligt ska få behålla sitt arbete. Fokus har varit att snabbt
            få fram medel som räddar jobb och människors försörjning. Men
            när vi sedan satsar oss ur krisen ska det inte ske utan motkrav.
          </note>
          <note>
            Låt mig förklara vad jag menar med ett exempel på motsatsen.
            Att bygga ut flygplatser är ett exempel på hur vi skulle gräva
            ned Sverige i ett djupare fossilberoende – det är inte att ta
            ansvar. Det skulle vara att använda krisen som en ursäkt för att
            komma längre från de klimatmål som denna kammare har satt upp.
            Våra gemensamma pengar ska självklart användas för att satsa på
            saker som gör att vi kommer närmare gemensamt uppsatta mål och
            som bygger Sverige robust.
          </note>
          <note>
            Fru talman! Svenska företag kan vara världsledande i omställningen
            till en fossilfri ekonomi. Hos många finns det nu otroligt spännande
            projekt som är startklara och teknik som sänker utsläpp och får
            transformationen till en fossilfri ekonomi att hända på riktigt.
            Detta är projekt som, om de får förverkligas, stärker vår ekonomi
            med jobb och framtidstro. Några av dem kan, likt en gång kullagret,
            spridas över världen, leda till en global teknikrevolution och
            sänka utsläppen globalt.
          </note>
          <note>
            Nu har staten en viktig uppgift i att se till att dessa projekt
            inte läggs på hyllan på grund av att vi har en ekonomisk kris.
            Det är nämligen precis nu vi behöver dessa satsningar som bäst.
            Vi kan heller inte låta de briljanta idéerna försvinna ut till
            andra länder.
          </note>
          <note>
            Den kris vi befinner oss i har blottlagt brister i vårt samhälle.
            Låt oss lära av dem och nu investera i det som bygger Sverige
            starkare. Det finns mycket att göra. Vi behöver stärka svensk
            livsmedelsförsörjning och skaka av oss beroendet av oljan och
            de skurkstater som styr över både pris och produktion.
          </note>
          <note>
            En robust och förnybar energiförsörjning måste till. Vi kan bygga
            upp kapacitet i elnäten så att vi kan genomföra en elektrifiering
            av transportsektorn. Investeringar i energieffektivitet kan minska
            både kostnader och utsläpp framåt. Den stora underhållsskuld som
            är kopplad till vårt va-nät måste investeras bort. Det kommer
            att komma fler torra somrar någon gång; det vet vi. Detta är också
            en lärdom vi måste ha med oss.
          </note>
          <note>
            Vi ska självklart, genom att bygga ut bredbandet, se till att
            alla som nu har lärt sig att jobba hemifrån och vill fortsätta
            med det kan göra det oberoende av var i landet de bor. Det är
            att satsa på framtiden.
          </note>
          <note>
            Fru talman! Allt kommer inte att bli som förut. Det är upp till
            oss att se till att samhället blir bättre än det var före krisen.
            Vi vill se ett samhälle där de som behöver omsorg får det och
            där de som ger omsorg visas den uppskattning de förtjänar ekonomiskt.
          </note>
          <note>
            När ekonomin kickar igång igen ska uppstarten vara grön och rättvis.
            Det är så vi bygger ett samhälle där de som nu tar studenten kan
            känna framtidstro och leva större delen av sina liv i ett fossilfritt,
            starkt välfärdsland.
          </note>
          <note>
            Jag vill självklart yrka bifall till utskottets förslag.
          </note>
          <note type="speaker">
            Anf. 17 ELISABETH SVANTESSON (M) replik:
          </note>
          <note>
            Fru talman! Först och främst ska jag säga att jag delar Karolina
            Skogs bild att allt inte kommer att bli som förut. Jag ser också
            stora behov av investeringar – vi ska investera oss ut ur krisen.
          </note>
          <note>
            Men jag skulle egentligen vilja ha svar på en ganska enkel fråga.
            Den kanske också är komplex, men jag tror att den är ganska enkel.
            I går blev det klart att regeringen, som ägare till SAS, skjuter
            till mer resurser. Det är ett ansvarstagande som jag tycker är
            viktigt i krisen. Oavsett vad man tycker om vem som ska äga SAS
            och när och hur är det viktigt att staten tar ansvar som ägare
            och att vi har ett fungerande flygbolag även när krisen är över.
          </note>
          <note>
            Samtidigt kom beskedet att Arlandas utbyggnad ska stoppas. Det
            var en av ministrarna i regeringen, miljöpartisten Per Bolund,
            som gav detta besked. Sedan uppstod viss förvirring, tror jag.
            Olika partier sa olika saker, och även socialdemokrater i regeringen
            hade andra besked. Detta är en viktig fråga för framtiden, och
            därför är min fråga: Finns det en överenskommelse mellan Socialdemokraterna
            och Miljöpartiet om att Arlandas utbyggnad ska stoppas?
          </note>
          <note type="speaker">
            Anf. 18 KAROLINA SKOG (MP) replik:
          </note>
          <note>
            Fru talman! Låt mig börja med det som Elisabeth Svantesson började
            med att ta upp: SAS.
          </note>
          <note>
            Staten äger SAS, eftersom det finns en analys om att det är en
            stor fördel att det är just i svensk och skandinavisk ägo. Vi
            ser en utveckling i världen där det kan uppstå en köpfest som
            kan leda till strukturella förändringar av robustheten i svensk
            ekonomi. Därför har regeringen bett oss här i riksdagen om lov
            att gå in i skarpa förhandlingar med de andra ägarna. När regeringen
            har sagt det ska det fortsätta. Sveriges regering kommer då att
            för de andra ägarna föreslå att det i samband med rekapitaliseringen
            ska ställas skarpa klimatkrav – precis så har många andra länder
            gjort.
          </note>
          <note>
            Regeringen föreslår också ett kapitaltillskott till Swedavia.
            När man tittar på ett krisande bolag ser man självklart över situationen
            och kostnaderna. För Swedavia har det funnits investeringsplaner
            och utbyggnadsplaner. Samtidigt har två saker hänt. Flygandet
            har långsiktigt minskat. Även före corona minskade flygandet.
            Sedan har vi det stora fallet. Då har Swedavia gett signaler om
            att investeringarna inte längre är aktuella. Vissa av investeringarna
            fanns det redan klartecken för – det ligger på Swedavia att lägga
            dem på bordet. Vissa är ännu inte hanterade.
          </note>
          <note>
            Regeringen konstaterar gemensamt att i detta läge, när flygandet
            både långsiktigt och under krisen har dämpats, kommer inte diskussionerna
            om en utbyggnad av Arlanda längre att vara aktuella.
          </note>
          <note type="speaker">
            Anf. 19 ELISABETH SVANTESSON (M) replik:
          </note>
          <note>
            Fru talman! Jag vet inte om jag blev riktigt klok av svaret.
            Jag kan konstatera att även om vi kommer att förändra vårt beteende
            vad gäller flygning – nu ligger flyget nere, men det kommer att
            återupptas – kommer flyget att vara en väldigt viktig del i transportsektorn.
            Vi kommer att färdas via flyg både till andra länder och inom
            landet. Därför är naturligtvis också Arlanda flygplats viktig.
          </note>
          <note>
            Men vad jag förstår av det Karolina Skog nu säger finns det en
            överenskommelse mellan Socialdemokraterna och Miljöpartiet om
            att inte bygga ut Arlanda. Är det verkligen så? Det beskedet är
            väldigt viktigt. Jag tror i grunden att Arlandas kapacitet behöver
            öka, speciellt om Bromma inte ska fortsätta under decennierna
            framöver, som Miljöpartiet ofta anför. Då kommer man förr eller
            senare att slå i kapacitetstaket på Arlanda. Att i det skedet
            stoppa utbyggnaden är olyckligt.
          </note>
          <note>
            Men jag känner fortfarande inte att det var ett tydligt svar.
            Har Socialdemokraterna och Miljöpartiet kommit överens om att
            stoppa utbyggnaden av Arlanda – ja eller nej? Jag tycker inte,
            fru talman, att riksdagsledamoten ska gömma sig bakom Swedavia.
            Det är klart att det finns ett politiskt beslut någonstans.
          </note>
          <note type="speaker">
            Anf. 20 KAROLINA SKOG (MP) replik:
          </note>
          <note>
            Fru talman! Inför en rekapitalisering av ett bolag, om man ska
            gå in med mer pengar, är det naturligt och självklart att man
            tittar på förutsättningarna för det bolaget långsiktigt och kortsiktigt.
          </note>
          <note>
            När det gäller Swedavia är det flera saker som är viktiga. Vi
            kan konstatera att flygandet i världen och Sverige minskar över
            tid. Det är inte bara kopplat till krisen. Sedan har vi fått ett
            drastiskt fall, som är skälet till att vi behöver göra en rekapitalisering.
          </note>
          <note>
            Regeringen har gjort en summering av dessa två saker och har
            i dialog med bolaget konstaterat att det inte kommer att vara
            aktuellt att bygga ut Arlanda. Regeringen kommer därmed inte att
            gå vidare med det som har kallats Färdplan Arlanda.
          </note>
          <note type="speaker">
            Anf. 21 ULLA ANDERSSON (V) replik:
          </note>
          <note>
            Fru talman! Det är bra att Arlanda inte ska byggas ut. Jag hoppas
            också att det kommer en dag när Bromma flygplats läggs ned. Vi
            ska bygga ut tåg och järnväg, så att människor kan förflytta sig
            fort och klimatbra, helt enkelt.
          </note>
          <note>
            Min fråga till Karolina Skog handlar om Arbetsförmedlingen. I
            dag var det en artikel i tidningen Arbetet, och vi har tidigare
            sett inslag i Sveriges Television. Jag har också kontakter med
            många arbetsförmedlare och även chefer på Arbetsförmedlingen.
            Man kan säga att situationen är väldigt pressad.
          </note>
          <note>
            Det är många människor som i krisen har förlorat sitt jobb och
            som behöver skrivas in, men Arbetsförmedlingen har inte fått resurser
            för att klara det arbetet. Arbetsförmedlingen har mindre resurser
            i dag än man hade när det var mycket färre arbetslösa.
          </note>
          <note>
            Detta får konsekvenser. Framför allt får det konsekvenser när
            man inte hinner skriva in människor. De får vänta väldigt länge
            på att få en ersättning. Men hyran ska betalas, och maten ska
            betalas. Människor lämnas i limbo.
          </note>
          <note>
            Men det får också konsekvenser för väldigt många som i dag kanske
            står längre bak i arbetskön – människor med funktionsnedsättningar
            eller som av andra anledningar har varit arbetslösa länge. De
            får inte den hjälp och det stöd som de behöver för att kunna komma
            ut på arbetsmarknaden och få ett arbete.
          </note>
          <note>
            Även samverkan med kommunerna är borttagen på många håll, liksom
            närvaron kring de lokala arbetsgivarna. Detta gör det mycket svårare
            att pressa ned arbetslösheten och se till att människor kommer
            i jobb.
          </note>
          <note>
            Vad avser regeringen att göra för att ändra på situationen för
            Arbetsförmedlingen, så att människor som blir arbetslösa kan få
            det stöd och den hjälp som de faktiskt behöver? Jag tänker framför
            allt på dem som var arbetslösa redan före krisen.
          </note>
          <note type="speaker">
            Anf. 22 KAROLINA SKOG (MP) replik:
          </note>
          <note>
            Fru talman! Arbetsmarknaden i Sverige har förändrats på ett oerhört
            drastiskt sätt. Regeringen har vidtagit en rad åtgärder för att
            möta det, men detta är också ett arbete där man analyserar situationen
            under tiden som reformer presenteras.
          </note>
          <note>
            Ett huvudfokus har varit att bygga ut utbildningsplatserna i
            flera olika reformer. Jag tror att det viktigaste för Arbetsförmedlingen
            är att de har platser att slussa människor till. I ett läge där
            det inte kommer att vara något stort inflöde av just jobb att
            slussa människor till är en utbyggnad av bredden i vuxenutbildningssektorn
            oerhört viktig.
          </note>
          <note>
            Regeringen har också gjort insatser för att stärka eller kanske
            framför allt hålla tillbaka minskningen. Att se till att det finns
            en närvaro i hela landet har varit ett viktigt fokus för regeringen.
            Man har gjort riktade satsningar på det. Vi har också stärkt Arbetsförmedlingen
            i detta läge.
          </note>
          <note>
            Men den här krisen kom tillsammans med en väldigt stor reformering
            av Arbetsförmedlingen. Det står klart att det har inneburit ett
            oerhört tryck på myndigheten. Det faktum att dessa saker hände
            så nära varandra kan vi tyvärr inte trolla bort. Självklart innebär
            det att det blir ett väldigt stort tryck.
          </note>
          <note>
            Vi måste noga följa utvecklingen framåt. Det ska inte vara så
            att människor får vänta på att få kontakt med Arbetsförmedlingen.
            Den ska finnas där för folk över hela landet.
          </note>
          <note type="speaker">
            Anf. 23 ULLA ANDERSSON (V) replik:
          </note>
          <note>
            Fru talman! Självklart blir det ett stort tryck när det händer
            så mycket på kort tid, men jag hörde inte ett svar om vad regeringen
            avser att göra för att Arbetsförmedlingen ska få de resurser som
            faktiskt behövs för att möta detta tryck.
          </note>
          <note>
            Jag hade kontakt med arbetsförmedlare senast i går. De berättade
            då att en del av den tid de har får de lägga på att lära upp de
            nya privata aktörerna, det vill säga Arbetsförmedlingen får lära
            upp de nya privata aktörerna.
          </note>
          <note>
            Vi vet också att regeringen kraftigt har skurit ned på anslagen
            till Arbetsförmedlingen. De arbetsförmedlare jag pratade med före
            krisen sa: Vi har inte ens tid, på grund av att vi mister så många
            anställda, att möta de arbetslösa. Och vi har inte pengar till
            att sätta in insatser för dem som vi hinner möta.
          </note>
          <note>
            Om läget var så före krisen tror jag att Karolina Skog mycket
            väl kan föreställa sig hur läget är nu.
          </note>
          <note>
            Det där med närvaro i hela landet är det fortfarande lite si
            och så med. Senast i går kunde jag läsa om vad konsekvensen har
            blivit av att Arbetsförmedlingen inte är närvarande i Söderhamn,
            till exempel. Man kan inte fortsätta med det arbete som man hade
            tillsammans med kommunen för att få långtidsarbetslösa att komma
            in i arbete. Det var väl känt, och det var ett väldigt gott resultat.
            Men det är nu raserat.
          </note>
          <note>
            Min fråga kvarstår: Vad avser regeringen att göra för att se
            till att Arbetsförmedlingen får de resurser som behövs och som
            gör att människor som har varit i arbetslöshet en längre tid får
            insatser och stöd för att komma ut på arbetsmarknaden? Det gäller
            funktionsnedsatta, människor med kort utbildning och, framför
            allt, människor som har en annan språkbakgrund. Så vad avser regeringen
            att göra för att se till att det händer något i rätt riktning?
          </note>
          <note type="speaker">
            Anf. 24 KAROLINA SKOG (MP) replik:
          </note>
          <note>
            Fru talman! Nu har vi en situation där många människor tyvärr
            har blivit av med sitt arbete under våren. Många av dem kan vara
            nära att få tillbaka det när ekonomin börjar växa igen och Arbetsförmedlingens
            listor fylls på. För många är det klokt att nu, under denna period,
            fokusera på kort eller lång utbildning för omställning. Det är
            en uppgift på hela arbetsmarknaden.
          </note>
          <note>
            En annan är, precis som Ulla Andersson säger, att vi måste klara
            av att behålla fokus på dem som är långvarigt arbetslösa, den
            grupp som fortfarande finns kvar.
          </note>
          <note>
            Jag kan i dag konstatera att kombinationen av dessa båda utvecklingar
            samtidigt med en stor omorganisation av Arbetsförmedlingen gör
            att vi kommer att följa utvecklingen mycket noga. Jag ser att
            det säkert finns anledning att återkomma med reformer som ser
            till att Arbetsförmedlingen ges möjlighet att utföra sitt uppdrag.
          </note>
          <note type="speaker">
            Anf. 25 JAKOB FORSSMED (KD) replik:
          </note>
          <note>
            Fru talman! Det svenska civilsamhället och Föreningssverige består
            av 250 000 organisationer, är arbetsgivare åt 180 000 personer
            och engagerar miljontals människor. Det spelar en stor roll för
            vårt samhälle, och i kristider blir kanske detta särskilt tydligt.
          </note>
          <note>
            De offentliga åtgärder och rekommendationer som vidtagits för
            att minska smittspridningen har inneburit ökad utsatthet för många
            i vårt samhälle, och då har civilsamhället funnits där för dem.
            Samtidigt påverkas Föreningssverige och civilsamhället själva
            mycket kraftigt av den ekonomiska krisen, inte minst av rekommendationerna
            och restriktionerna. Det innebär att intäkterna minskar. Det innebär
            också, när företag inte kan bi ­ dra som de brukar, att man tappar
            stora intäkter. Det gäller försäljning, lägerverksamhet och lokaler
            som inte kan hyras ut. Detta blev snabbt verkligheten för det
            breda civilsamhället i Sverige.
          </note>
          <note>
            Enligt en rapport, som jag tror att många har tagit del av, beräknas
            de samlade konsekvenserna av intäktstappet vara långt över 1 miljard
            kronor, och då är idrottsrörelsen inte medräknad i beloppet.
          </note>
          <note>
            Jag vet, fru talman, att Miljöpartiet liksom vi kristdemokrater
            ofta har ett stort intresse av att värna civilsamhället. Trots
            detta har, menar jag, stöden varit små, kommit sent eller inte
            varit anpassade till civilsamhällets verklighet. Enligt en ny
            enkätundersökning oroar sig nu 50 procent av organisationsföreträdarna
            för hur deras framtid över huvud taget ska se ut. Och nio av tio
            tycker inte att regeringens stödpaket är anpassade för dem.
          </note>
          <note>
            Vi och Vänsterpartiet har föreslagit ett utskottsinitiativ för
            att ta fram ett krispaket för detta, men det har i dag avslagits.
            Min fråga är: Vad tänker regeringen göra i stället?
          </note>
          <note type="speaker">
            Anf. 26 KAROLINA SKOG (MP) replik:
          </note>
          <note>
            Fru talman! Jakob Forssmed har rätt i att Miljöpartiet, precis
            som Kristdemokraterna, verkligen värnar det civila samhället i
            Sverige. Denna vår har tydligt visat vilket kitt det är för oss
            alla. Man har gjort oerhört viktiga insatser.
          </note>
          <note>
            En av de första åtgärder som regeringen vidtog i dessa tider
            var att rikta bidrag till de tydligt drabbade kultur- och idrottssektorerna,
            där många ideella är aktiva. Efter hand har det kommit särskilt
            riktade bidrag till organisationer som vänder sig till våldsutsatta
            barn och kvinnor och utsatta barn och även till dem som arbetar
            för att nå äldre, som nu befinner sig i isolering. Så visst har
            det getts riktade bidrag. Därmed inte sagt att vi kan konstatera
            att allt är frid och fröjd.
          </note>
          <note>
            Ett annat viktigt fokus för Miljöpartiet har varit att de insatser
            som utformas för näringslivet inkluderar den ideella sektorns
            affärsverksamhet, för det är ganska många föreningar som har ett
            ben där. De bedriver affärer såsom secondhandhandel. Jag har haft
            tät kontakt med denna sektor för att se till att den inkluderas
            i det omställningsstöd som ligger på riksdagens bord. Det har
            varit en sak som sektorn har framfört som viktig, och det är en
            av de saker som har varit i mitt och Miljöpartiets fokus under
            våren.
          </note>
          <note type="speaker">
            Anf. 27 JAKOB FORSSMED (KD) replik:
          </note>
          <note>
            Fru talman! Jag är medveten om de saker som regeringen har gjort.
            Det är därför min kritik kvarstår. De har varit bra men helt otillräckliga.
          </note>
          <note>
            Stödet till idrottsrörelsen är inte heller tillräckligt, enligt
            min uppfattning. Jag tycker inte att man har gett pengar där det
            har funnits en möjlighet att distribuera ut dem. Detta förstår
            jag i det första, tidiga perspektivet. Regeringen behöver anstränga
            sig mer för att nå fram till det breda civilsamhället. Jag menar
            att detta inte sker.
          </note>
          <note>
            I dag fanns en möjlighet att gå fram med ett initiativ för att
            sätta ytterligare press på regeringen. Jag förstår att Karolina
            Skog avvisar det, tillsammans med flera andra partier som, tycker
            jag, inte riktigt har tagit in verkligheten.
          </note>
          <note>
            Karolina Skog nämnde själv omställningsstödet. Där har vissa
            förändringar skett. Till exempel har kravet på F-skatt tagits
            bort, men civilsamhällesorganisationerna säger fortfarande att
            stödet inte är anpassat efter dem. Det är fel jämförelsemånader.
            Många av dem är för små men kan inte söka bidraget tillsammans
            eftersom de har olika organisationsnummer. De borde kunna söka
            det tillsammans som en koncern för att det ska fungera.
          </note>
          <note>
            Mycket av organisationernas verksamhet ligger senare än just
            jämförelsemånaderna mars och april, och då kan stöden inte få
            verkan för dem. Samma sak gäller hur omsättningsbeloppet definieras.
            Alla deras intäkter tas inte med i beloppet. Det är alltså inte
            anpassat efter dem. Också i dessa frågor har jag lagt fram förslag
            i finansutskottet om att stödet behöver ändras för att man ska
            kunna ta del av stödet fullt ut. Men detta har också avvisats.
          </note>
          <note>
            Min fråga är därför: Vad kommer i stället? Varför avvisar ni
            alla dessa förslag, Karolina Skog, utan att presentera alternativ
            för civilsamhället? Om ni ska göra detta, när kommer de?
          </note>
          <note type="speaker">
            Anf. 28 KAROLINA SKOG (MP) replik:
          </note>
          <note>
            Fru talman! Jag är ganska övertygad om att Jakob Forssmed vet
            och förstår att jag i första hand inte agerar genom utskottsinitiativ,
            även om vi flera gånger under våren har blivit överens. Så kan
            vi jobba under en kristid, men det är inte mitt arbetssätt i första
            hand. Det har varit en viktig sak efter dialog med den ideella
            sektorn, i den mån det har gått. Där har vi till exempel en kritiskt
            granskande EU-kommission i ryggen som tittar noga på hur vi utformar
            omställningsstödet.
          </note>
          <note>
            Stödet var först bara tänkt för företag, men vi har sett till
            att det inkluderar den ideella sektorn, bland annat genom att
            ta bort kravet på F-skattsedel. Det är en viktig åtgärd för vissa
            delar av den ideella sektorn i Sverige. Det är en åtgärd, men
            vi behöver titta på helheten.
          </note>
          <note>
            Jag tycker att det är bra att Jakob Forssmed lyfter fram den
            ideella sektorn, så att vi får den på näthinnan och har med den
            när vi nu, vilket har upprepats många gånger här i dag, verkligen
            följer utvecklingen och summerar. Som helhet har vi gjort precis
            rätt saker, utifrån hur det verkligen har fallit ut. Den granskningen
            får vi ta med oss när vi startar upp verksamheten igen efter några
            få sommarveckor. Vi är inte på något sätt färdiga med arbetet
            med att hantera den ekonomiska kris som vi står mitt i.
          </note>
          <note type="speaker">
            Anf. 29 Finansminister MAGDALENA ANDERSSON ( S ):
          </note>
          <note>
            Fru talman! Först och främst vill jag tacka för en bra debatt.
            Jag vill också tacka finansutskottet för ett konstruktivt och
            snabbt agerande under våren. I en akut kris har vi kunnat lägga
            de vanliga debatterna åt sidan och samla oss för att tillsammans
            ta Sverige genom krisen, för Sveriges bästa.
          </note>
          <note>
            Jag vill framföra ett särskilt tack till Emil Källström, Mats
            Persson och Karolina Skog för många och långa kvällar på Finansdepartementet.
          </note>
          <note>
            Jag vill också rikta ett varmt tack till medarbetarna på finansutskottets
            kansli för ett snabbt och korrekt arbete under hårt tryck.
          </note>
          <note>
            Era insatser, både ledamöters och tjänstemäns, har gjort stor
            skillnad för Sverige. Jag hoppas nu att alla får en välförtjänt
            vila i sommar och kommer tillbaka med ny energi. Den kommer att
            behövas.
          </note>
          <note>
            Denna kris är nämligen inte på något sätt över. Även om trycket
            på intensivvårdsplatserna har lättat dör många svenskar, och risken
            för en andra våg är påtaglig.
          </note>
          <note>
            Det har förekommit många sportrelaterade metaforer för att beskriva
            denna kris, och jag har själv gjort mig skyldig till några av
            dem. Men till skillnad från både vasalopp och maratonlopp vet
            ingen hur långt det är kvar till målgång i just detta lopp.
          </note>
          <note>
            För många känns det som om det akuta skedet nu är över; och så
            kanske det är. Men det är också så att vår uthållighet nu sätts
            på prov. Här vet jag att frustrationen är stor hos många som frågar
            sig: Hur länge ska det fortsätta så här?
          </note>
          <note>
            Inte minst vittnar många som är över 70 år eller som tillhör
            andra riskgrupper om ensamhet men också om att de känner sig utpekade
            som svaga och hjälplösa.
          </note>
          <note>
            Många bär också på en känsla av orättvisa över att vissa lever
            sina liv nästan som vanligt medan de själva känner sig inlåsta
            och isolerade. Visst är det orättvist. Viruset är orättvist, och
            det låter sig inte förhandlas med. Därför finns det inte heller
            något alternativ. Så länge vi inte har ett vaccin måste alla hålla
            fast vid myndigheternas rekommendationer, så att vi håller smittspridningen
            nere, avlastar sjukvården och skyddar människor i riskgrupper.
            Håll avstånd, tvätta händerna och stanna hemma om du har symtom.
          </note>
          <note>
            Men vi behöver också tänka på vad vi kan göra för att hjälpa
            andra. Fortsätt höra av dig till nära och kära som känner sig
            ensamma. Försök hitta sätt att umgås som är säkra ur smittspridningssynpunkt.
            Och för att vi ska ta oss igenom detta måste vi hålla ut. Men
            för att orka det behöver vi också stötta varandra, både som medmänniskor
            och som samhälle.
          </note>
          <note>
            Fru talman! När kammaren i dag ska besluta om riktlinjer för
            den ekonomiska politiken är det i ett läge som är lika allvarligt
            som det är svårbedömt. Världsekonomin har drabbats av en nedgång
            i efterfrågan av historiska proportioner både vad gäller storlek
            på fall och snabbhet. Sveriges exportindustrier har drabbats av
            både fallande efterfrågan och omfattande störningar i leverantörskedjorna.
          </note>
          <note>
            På arbetsmarknaden stiger antalet arbetslösa, medan sysselsättning
            och arbetskraftsdeltagande sjunker. Den offentligfinansiella följden
            är fallande skatteintäkter på både statlig och kommunal nivå.
          </note>
          <note>
            Även om en viss uppgång nu kan anas i ekonomin är det från en
            låg nivå, och osäkerheten är fortsatt mycket stor. Det gör också
            att beredskapen att vidta nya krisåtgärder förblir hög. Det kan
            jag säga tack vare att Sverige har sparat i ladorna under de goda
            åren, och vi gick in i denna kris med den lägsta statsskulden
            sedan 1977.
          </note>
          <note>
            Till skillnad från många andra länder har Sverige inte bara ett
            stort manöverutrymme att hantera krisens inledande skede. Vi har
            också ekonomiska muskler som krävs för att understödja den återhämtning
            av ekonomin som förr eller senare ska genomföras.
          </note>
          <note>
            Fru talman! Vid sidan av den ekonomiska vårpropositionen och
            vår ­ ändringsbudgeten har regeringen hittills överlämnat sammanlagt
            nio ändringsbudgetar till riksdagen. De krisåtgärder som regeringen
            har vidtagit är av historiska mått både när det gäller omfattning
            och snabbhet. Krisåtgärdernas direkta offentligfinansiella effekter
            uppgår nu till 250 miljarder kronor. Därutöver har hundratals
            miljarder ställts till förfogande i lån och garantier.
          </note>
          <note>
            Flera av de tidigare talarna har redogjort för regeringens krisåtgärder,
            och jag ska inte räkna upp alla. Men jag vill påminna om de fyra
            steg som regeringen i samarbete med Centerpartiet och Liberalerna
            har arbetat efter.
          </note>
          <note>
            Det första är att sjukvård, smittskydd och äldreomsorg ska ha
            alla nödvändiga ekonomiska resurser. Här vill jag särskilt lyfta
            fram att staten tar notan för alla skäliga merkostnader som kommuner
            och regioner har i sjukvård och äldreomsorg på grund av coronaviruset.
          </note>
          <note>
            Regeringens budskap till all personal i sjukvården och äldreomsorgen
            som nu kämpar med många och långa arbetspass är tydligt: Brist
            på pengar får inte, kommer inte och ska inte stå i vägen för ert
            viktiga arbete.
          </note>
          <note>
            I detta sammanhang vill jag också klargöra något annat, nämligen
            att Sverige inte tar några ekonomiska hänsyn i kampen mot viruset.
            Att påstå något annat är fel.
          </note>
          <note>
            Det andra steget i strategin är att lindra virusets ekonomiska
            effekter. För att rädda människors jobb och försörjning stöttas
            livskraftiga svenska företag med ekonomiskt bistånd så att de
            kan övervintra krisen och snabbt återgå i full verksamhet när
            det är möjligt. Inte minst har det statliga stödet till korttidspermittering
            gjort det möjligt för hundratusentals svenska lön ­ tagare att
            gå ned i arbetstid i stället för att gå ut i arbetslöshet. Enligt
            regeringens senaste prognos kommer 1,3 miljoner löntagare att
            ta del av detta stöd för innevarande år.
          </note>
          <note>
            Men samtidigt är det klart att alla jobb och företag inte kommer
            att kunna räddas. Därför jobbar vi också med ökad trygghet för
            dem som blir arbetslösa. Redan nu har 100 000 svenskar blivit
            av med arbetet, och siffran kommer troligen att stiga. Därför
            behöver man stöd för att kunna återgå i arbete och ha en trygghet
            under denna period som man är arbetslös. Därför har arbetslöshetsförsäkringen
            fått rimligare ersättningsnivåer, och tillsammans med lättnader
            i medlemsvillkoren ser vi att a-kassornas stora medlemstapp under
            alliansregeringen nu har kunnat hämtas hem.
          </note>
          <note>
            Men lika viktigt som det är med ekonomisk trygghet är det också
            att det finns en tydlig väg tillbaka i arbete. Därför har takten
            i de senaste årens utbyggnad av antalet utbildningsplatser höjts
            ytterligare, så att den som blir arbetslös ska mötas både av tydliga
            krav och av goda möjligheter att fylla på kompetens eller ta de
            möjligheter som finns att helt ställa om till ett nytt yrke.
          </note>
          <note>
            Fru talman! Slutligen vill jag säga någonting om den ekonomiska
            återhämtningen. Som en del av krispaketen höjs de allmänna statsbidragen
            i år till kommuner och regioner med 26 miljarder kronor, varav
            12,5 miljarder kronor är permanenta. Kommuner och regioner får
            därmed det andrum som krävs för att undvika massuppsägningar och
            stora neddragningar när skatteintäkterna nu faller. Detta stärker
            vård, skola och omsorg, men det är också en kraftfull politik
            för att möta den ekonomiska nedgången.
          </note>
          <note>
            De senaste åren har allt fler forskare också pekat på att offentlig
            konsumtion och offentliga investeringar är en mycket effektiv
            politik för att möta nedgångar i konjunkturen och för att rädda
            jobb. Sverige har därför en historisk möjlighet att genomföra
            kraftfulla investeringar som driver den ekonomiska återstarten
            samtidigt som man tar sig an våra långsiktiga samhällsproblem
            och utmaningar.
          </note>
          <note>
            Inte minst har Sverige stora investeringsbehov i välfärden. Samtidigt
            som det föds många barn ökar andelen äldre i befolkningen. Detta
            kräver nya förskolor, skolor, vårdcentraler och äldreboenden.
            Inte minst ska hela äldreomsorgen byggas ut eftersom den 40-talistgeneration
            som nu börjar komma upp i 80-årsåldern och som har byggt upp detta
            land under sitt arbetsliv naturligtvis också ska ha rätt till
            en trygg ålderdom.
          </note>
          <note>
            Men detta är inte bara fråga om moral – för det är en moralisk
            fråga – utan det handlar också om ekonomi. För om inte äldreomsorgen
            räcker till är det bara en tidsfråga innan människor i min ålder,
            oftast kvinnor, börjar gå ned i arbetstid eller helt lämnar arbetsmarknaden
            för att själva ta hand om sina gamla föräldrar.
          </note>
          <note>
            Det var därför som regeringen under förra mandatperioden investerade
            35 miljarder kronor i välfärden och har aviserat stora resurstillskott
            även under denna mandatperiod. Nu arbetar faktiskt 100 000 fler
            medarbetare i välfärden jämfört med 2014.
          </note>
          <note>
            Men om ännu fler ska kunna rekryteras till exempelvis äldreomsorgen
            måste vi fortsätta skjuta till resurser så att alla medarbetare
            får rätt utbildning, rimliga arbetsvillkor och löner som går att
            leva på.
          </note>
          <note>
            Så kan vi inte bara säkra en trygg och värdig ålderdom för våra
            äldre utan också skapa många viktiga jobb inom en av Sveriges
            riktiga framtidsbranscher.
          </note>
          <note>
            Det andra området som vi behöver investera i är förstås klimatomställningen.
            Krisen erbjuder en möjlighet att höja takten i arbetet med att
            göra Sverige till världens första fossilfria välfärdsland. Investeringar
            som minskar Sveriges utsläpp och bryter vårt oljeberoende skapar
            inte bara jobb här och nu utan utgör också vår generations chans
            att lämna över ett mer hållbart samhälle till våra barn och barnbarn.
          </note>
          <note>
            Men klimatfrågan är också en fråga om vårt framtida välstånd.
            Sverige ska ha en tätposition i den globala klimatkapplöpningen
            om investeringar och innovationer. Det skapar framtidstro och
            hållbarhet, och inte minst skapar det jobb.
          </note>
          <note>
            Jobben, fru talman, måste nu prägla all annan politik. Det gäller
            inte minst Sveriges unga som nu går ut i vuxenlivet och ska försörja
            sig på en hårt pressad arbetsmarknad. Därför ska varje ung människa
            ha goda möjligheter och tydliga krav att komma i arbete. Man behöver
            vara redo att lägga om sina planer och söka sig dit jobben finns,
            börja plugga lite tidigare eller välja en annan utbildning än
            den man hade tänkt sig.
          </note>
          <note>
            Samtidigt ska alla unga som har svårt att hitta jobb också veta
            att det finns hjälp att få. Våra ungdomar ska inte börja sitt
            vuxenliv i långvarig arbetslöshet och passivitet. Vi står inför
            många allvarliga risker just nu, men om det är något som Sverige
            absolut inte har råd med är det en förlorad ungdomsgeneration.
            Detta är dessutom en ungdomsgeneration som har tagit ett väldigt
            stort ansvar och fått göra stora uppoffringar i den här krisen
            när både gymnasieskolor och universitet har fått gå över till
            distansundervisning.
          </note>
          <note>
            Många ungdomar har inte fått den undervisning som de kanske hade
            behövt, och de som har gått ut gymnasiet under de senaste veckorna
            har fått göra stora uppoffringar för att vi ska kunna skydda våra
            äldre och riskgrupperna och stödja personalen i sjukvården och
            äldreomsorgen för att begränsa smittspridningen. När vi läser
            cv:n i framtiden ska vi minnas att de som tog examen våren 2020
            är en generation som har gjort stora uppoffringar och tagit ansvar
            för Sverige och för sina medmänniskor.
          </note>
          <note>
            Fru talman! Nu pågår de första stegen i arbetet med att ta fram
            budgetpropositionen för 2021. Vid sidan av en kraftfull politik
            för jobb, välfärd och klimat måste Sverige också fortsätta att
            ta itu med andra samhällsproblem. Det är uppenbart att vi måste
            fortsätta att stärka Sverige krisberedskap och försvar. Många
            bostadsområden plågas av vardagsbrott och våldsbrottslighet. Fler
            utrikes födda – inte minst kvinnor – måste komma i arbete, med
            den frihet och gemenskap och det självbestämmande som kommer med
            en egen försörjning.
          </note>
          <note>
            När ekonomin vänder och det börjar gå uppåt igen måste vi såklart
            också bygga nya ekonomiska skyddsvallar inför nästa kris.
          </note>
          <note>
            Samarbetet mellan regeringen, Centerpartiet och Liberalerna har
            under våren visat att vi har handlingskraft och att den finns
            där när Sverige jobbar tillsammans. Nu fortsätter arbetet med
            att ta Sverige genom krisen. Jag vill också ta chansen att önska
            alla en riktigt glad, om än något ovanlig, sommar.
          </note>
          <note type="speaker">
            Anf. 30 OSCAR SJÖSTEDT (SD) replik:
          </note>
          <note>
            Fru talman! Vi har talat om – och infört respektive vidtagit
            – krispaket och åtgärder. Den tillfälliga nedsättningen av arbetsgivaravgiften
            löper ut i juni, det vill säga om ganska exakt två veckor. Omställningsstödet,
            som ännu inte är på plats men som förhoppningsvis kommer på plats
            i samband med morgondagens votering, löpte ut redan i april. Det
            har alltså löpt ut redan innan det ens har kommit på plats. Den
            högre graden av korttidspermittering, alltså det permitteringsstöd
            som möjliggör upp till 80 procents permittering, löper ut i juli.
          </note>
          <note>
            Jag vill egentligen ingenting hellre än att börja planera och
            arbeta med nästa fas i detta – att på olika sätt stärka näringslivet
            varaktigt och långsiktigt. Poängen med marknadsekonomi är ju inte
            att till varje pris undvika företagskonkurser; det är nästan tvärtom,
            om man ska vara lite krass. Darwin hade egentligen lika gärna
            kunnat vara ekonom som biolog.
          </note>
          <note>
            Jag bedömer att skillnaden mellan mig och finansministern här
            är att jag inte tror att denna kris är över riktigt än, utan jag
            tror att vi kommer att behöva förlänga ett par av dessa stöd åtminstone
            ett par månader eller över sommarmånaderna.
          </note>
          <note>
            Frågan är då, kort och gott: Finns det någon sannolikhet över
            huvud taget att finansministern kommer att landa i samma slutsats
            som jag gör?
          </note>
          <note type="speaker">
            Anf. 31 Finansminister MAGDALENA ANDERSSON (S) replik:
          </note>
          <note>
            Fru talman! Jag börjar med att påminna om att de krisåtgärder
            regeringen har vidtagit är helt unika i sin storlek och inte har
            setts under tidigare kriser i Sverige, både vad gäller stöd eller
            bistånd till företag och vad gäller åtgärder för att stötta kommuner
            och regioner i det här läget. Vi har under hela denna period försökt
            att vara väldigt flexibla och försökt att följa utvecklingen väldigt
            noggrant, arbeta utifrån olika scenarier och sedan, utifrån utvecklingen,
            komma med åtgärder snabbt och skyndsamt.
          </note>
          <note>
            Självklart är det så att vi på Finansdepartementet fortsätter
            att noggrant följa den ekonomiska utvecklingen för att se vilka
            ytterligare åtgärder – om det krävs sådana – som vore mest lämpliga
            att komma med utifrån hur utvecklingen ser ut.
          </note>
          <note>
            De åtgärder vi har vidtagit hittills har lite olika slutdatum.
            Omställningsstödet är ju ett stöd för omsättningstapp i mars och
            april, men det kommer att betalas ut nu i sommar och kommer naturligtvis
            att underlätta för många företag. Korttidspermitteringen är någonting
            som kommer att löpa på i princip hela det här året, och detta
            kommer naturligtvis att vara viktigt för många företag. De uppskov
            som finns på skattekontona kommer också att löpa under en längre
            tid. Det rör sig alltså om lite olika faser.
          </note>
          <note>
            Jag tycker också att det är viktigt att säga att det nu när reserestriktionerna
            släpps finns en möjlighet för turist- och besöksnäringen, som
            annars hade varit väldigt pressad, att kanske till och med ha
            en bra sommar om man anpassar verksamheten.
          </note>
          <note>
            Det är klart att förutsättningarna ser lite annorlunda ut än
            vad de annars hade gjort, men självklart följer vi utvecklingen
            och ser vad vi bedömer är bäst avvägt. Vi ser också en liten uppgång
            i ekonomin, och det behöver vi också titta lite närmare på.
          </note>
          <note type="speaker">
            Anf. 32 OSCAR SJÖSTEDT (SD) replik:
          </note>
          <note>
            Fru talman! Jag tänkte lite mer specifikt på den besöksnäring
            som har majoriteten av sin verksamhet och sin omsättning just
            under sommarmånaderna – campingar, gästhamnar, nöjesparker eller
            vad det kan vara.
          </note>
          <note>
            Finns det något besked till den branschen? Det är ungefär 30
            000 personer som har varslats eller blivit av med sitt jobb. Det
            är normalt, eller ganska vanligt, att det är ganska många unga
            som kommer in och jobbar. Det är klart att det hade varit en positiv
            signal till denna bransch, eller till denna näring, om man hade
            kunnat säga att man förlänger den tillfälliga nedsättningen av
            arbetsgivaravgiften till att gälla inte bara nu i juni utan även
            i juli och augusti. Det hade kunnat vara en ganska stark signal
            till en i sammanhanget modest kostnad. Min fråga är alltså om
            det finns något särskilt besked till dem.
          </note>
          <note>
            Fru talman! Slutligen – eftersom jag glömde det i mitt anförande
            inledningsvis – vill jag önska talmannen, finansministern och
            kammarens ledamöter en så glad och trevlig sommar som förutsättningarna
            medger.
          </note>
          <note type="speaker">
            Anf. 33 Finansminister MAGDALENA ANDERSSON (S) replik:
          </note>
          <note>
            Fru talman! Besöksnäringen kan naturligtvis ta del av alla de
            stöd som finns, såväl korttidspermittering som hyresstöd och omställningsstöd.
            Också de möjligheter som finns att skjuta upp skatt finns det
            möjligheter för besöksnäringen att ta del av. Vi har inte jobbat
            särskilt mycket med branschspecifika stöd, förutom med just hyresstödet.
          </note>
          <note>
            Här får vi naturligtvis se hur det utvecklar sig i sommar. Det
            är också så att det nu, givet att många svenskar nu planerar att
            semestra i Sverige, finns en möjlighet för den svenska besöksnäringen
            att ha en riktigt bra sommar. Givet att man klarar av att anpassa
            sin verksamhet till de rådande restriktionerna och att man ser
            till att hålla avstånd kommer det att finnas goda möjligheter
            att ha en sommar där man får rejäla intäkter.
          </note>
          <note type="speaker">
            Anf. 34 JAKOB FORSSMED (KD) replik:
          </note>
          <note>
            Fru talman! Tack, finansministern, för anförandet! Tack också
            för samarbetet under våren i en lång rad frågor där vi har kunnat
            kroka arm för att göra Sverige bättre och ta Sverige igenom krisen!
          </note>
          <note>
            Vi fick dystra siffror från Arbetsförmedlingen i dag om framtidsutsikterna
            för många som har blivit av med eller riskerar att bli av med
            arbetet.
          </note>
          <note>
            Vi kan konstatera, som finansministern också gjorde i sitt anförande,
            att utan permitteringsstödet hade det sett långt värre ut. Det
            är väldigt bra att regeringen fick det på plats och att man höjde
            både subventions- och permitteringsgrad i systemet.
          </note>
          <note>
            Det finns dock en plump i protokollet, tycker jag, när det gäller
            det här stödet, och det handlar om de tidsbegränsade anställningarna.
            Vi har ett system på plats i Sverige som inte har ändrats under
            krisen. Det innebär att Tillväxtverket har ställt frågan till
            75 000 företag till dags dato: Har ni sparkat tillräckligt många
            visstidsanställda, konsulter, vikarier och andra personer med
            tidsbegränsade anställningar? Har ni inte gjort det blir det ett
            automatiskt nej till er ansökan om permitteringsstöd.
          </note>
          <note>
            Jag frågade finansministern om detta i april, fru talman. Då
            förde finansministern ett resonemang om att detta skulle vara
            ett nytt angreppssätt, trots att den här frågan har funnits med
            i den svenska diskussionen sedan åtminstone 2011. Men finansministern
            sa också att hon var beredd att se över stödet, titta på det med
            öppna ögon och gå igenom om det finns skäl att ändra detta. Men
            så har inte skett. Och skadan har blivit än större, och nu är
            den väl i stort sett skedd, är min bedömning. Om finansministern
            ändå kan drista sig till att utvärdera stödet ställer jag frågan:
            Blev det inte fel här? Var inte detta ett orimligt krav att ställa
            på företagen i en så djup lågkonjunktur, och borde inte de här
            personerna också omfattas?
          </note>
          <note type="speaker">
            Anf. 35 Finansminister MAGDALENA ANDERSSON (S) replik:
          </note>
          <note>
            Fru talman! Jakob Forssmed har pekat på det här flera gånger.
            Det är naturligtvis viktigt att man tittar igenom och funderar
            på om stödet har utformats på allra bästa sätt. Det tror jag att
            vi kommer att kunna fortsätta diskutera också inför nästa kris.
          </note>
          <note>
            Jag tycker att det är viktigt att skilja på de två systemen för
            korttidspermittering.
          </note>
          <note>
            Ett system gäller i en djup lågkonjunktur som drabbar hela ekonomin
            och gäller för hela arbetsmarknaden. Då finns inte det här kravet
            med. Då är också ersättningsnivåerna betydligt lägre. Det finns
            heller inget krav på att företagen ska visa att man har allvarliga
            ekonomiska problem.
          </note>
          <note>
            Sedan har vi det system som vi snabbt lyfte på i början av krisen
            och som gäller för företag som av någon anledning har stora ekonomiska
            problem. Här är det coronapandemin som gör att man har stora ekonomiska
            problem. Detta är ett betydligt mer generöst system än det andra
            systemet.
          </note>
          <note>
            Att det här kravet finns i detta system, inte i det generella,
            är därför att det inte är alla delar av ekonomin som har drabbats,
            utan det finns branscher där det finns arbetstillfällen.
          </note>
          <note>
            Jag tror verkligen att vi behöver titta på det här framöver,
            för vad vi har sett under våren är att det finns lediga arbeten
            i de gröna näringarna, bland annat i jordbruk och skogsbruk, men
            också i äldreomsorgen. Där behöver man fortfarande arbetskraft.
            Sedan kan man diskutera om den här krisen har varit så djup att
            de som ändå skulle ha blivit arbetslösa borde kunna ta de jobben.
            Det är något som jag tror att vi verkligen behöver titta på framöver.
            Men det vi har sett under våren är att det har varit stor efterfrågan
            på arbetskraft i inte minst de gröna näringarna.
          </note>
          <note type="speaker">
            Anf. 36 JAKOB FORSSMED (KD) replik:
          </note>
          <note>
            Fru talman! Detta tycker jag inte riktigt hänger ihop.
          </note>
          <note>
            Jag håller med om att det är ett problem att de två systemen
            har funnits parallellt och att regeringen valde ett system för
            ett ekonomiskt normalläge och att skruva upp subventionsgrad och
            permitteringskrav i detta system. Men är det verkligen finansministerns
            uppfattning att Sverige inte befunnit sig i en synnerligen djup
            lågkonjunktur? I alla kriser finns det ju alltid några positioner
            som är lediga. Men det system som finansministern hänvisar till
            är ju tänkt för ett ekonomiskt normalläge. Det är det som gör
            det så problematiskt.
          </note>
          <note>
            OECD:s utvärderingar visar att de länder som hade system under
            finanskrisen som inte omfattade tillfälligt anställd personal
            ändrade dem så att de omfattade tillfälligt anställd personal.
            Konjunkturinstitutet har pekat på att det i det här läget vore
            önskvärt om systemet också omfattade tillfälligt anställda personer.
          </note>
          <note>
            Jag kan inte tolka det på något annat sätt än att finansministern
            tycker att det här systemet är bra, eftersom det har funnits många
            chanser att ändra det. Hon tycker att det är bättre att människor
            som har en viss anställningsform går ut i arbetslöshet och att
            de som har en annan typ av anställning kan haka sig kvar i sin
            anställning. Jag tycker att det är dålig krispolitik i detta mycket
            bekymmersamma läge.
          </note>
          <note>
            Jag trodde att vi var överens om att vi i det läget ska försöka
            få så många som möjligt att kunna haka kvar i sina anställningar,
            åtminstone i det korta perspektivet, för vi vet ju vad som händer
            om arbetslösheten biter sig fast. Kommer människor ut i arbetslöshet
            är det en längre väg tillbaka. Det är ur arbetstagarens perspektiv
            hela grunden för permitteringssystemet att det är värre att hamna
            i arbetslöshet. Om detta trodde jag ändå att det rådde enighet.
          </note>
          <note type="speaker">
            Anf. 37 Finansminister MAGDALENA ANDERSSON (S) replik:
          </note>
          <note>
            Fru talman! Det är viktigt att påminna om att vi har skruvat
            upp nivån på ersättning i det här systemet och att det är andra
            krav än i det generella systemet, där arbetstagarna själva tar
            en större del. Det tycker jag är viktigt att ha med sig när man
            diskuterar den här frågan. När den värsta krisen är över får vi
            se om vi hade kunnat göra på något annat sätt och om det hade
            varit bättre.
          </note>
          <note>
            Det är också viktigt att påminna om att hela branscher har ropat
            efter arbetskraft också i den här krisen. Någonting som man behöver
            fundera på är hur man ska utforma både det tillfälliga och det
            permanenta systemet på allra bästa sätt. Det är en större fråga
            än den om tillfälligt anställda. Där har vi ett läge med sjukvårdsutbildad
            personal som är korttidspermitterade med statliga pengar samtidigt
            som sjukvården har stor personalbrist.
          </note>
          <note>
            Jag tror att finns mer att fundera på när det gäller hur man
            kan utveckla de här systemen för att de ska fungera ännu bättre
            än vad de har gjort under den här krisen.
          </note>
          <note type="speaker">
            Anf. 38 ULLA ANDERSSON (V) replik:
          </note>
          <note>
            Fru talman! Finansministern tar upp äldreomsorgen i sitt anförande,
            och det är bra. Den behöver belysas och debatteras, och framför
            allt behöver den resurser.
          </note>
          <note>
            Finansministern konstaterar också att om resurserna inte räcker
            till kommer det att krävas att kvinnor i hennes egen ålder går
            ned i arbetstid eller slutar att arbeta. Men så är det ju redan.
            Det finns rapporter som visar att över hundra tusen anhöriga redan
            har gått ned i arbetstid eller slutat arbeta helt på grund av
            att äldreomsorgen inte är tillräckligt utbyggd.
          </note>
          <note>
            Trots detta tog Moderaterna och Kristdemokraterna i sin budget
            bort det riktade statsbidraget på 2 miljarder, som hade gett ungefär
            4 000 fler anställda. Och regeringen, tillsammans med sina samarbetspartier,
            har valt att inte ha det kvar.
          </note>
          <note>
            I januariöverenskommelsen nämns knappt äldreomsorgen trots att
            det har varit väl känt sedan länge att äldreomsorgen har haft
            stora behov av resurstillskott, detta trots de tillskott vi tillförde
            under förra mandatperio ­ den. Det är ständiga nedskärningar,
            ständig tidspress och stress.
          </note>
          <note>
            Matlådor kan stå i kylskåpet i fem dagar och upp till en vecka.
            Man får stå där och titta på de där matlådorna och undra vad det
            blir för mat den här veckan – inte så bra för aptiten. Personalen
            springer in och får springa ut igen. Personalen pratar om att
            de har för lite tid, och de äldre pratar om att de får för lite
            tid. Och vi vet att det är visstidsanställda, deltidsanställda
            och så vidare.
          </note>
          <note>
            Vi lägger jättestora pengar på att rädda jobb och företag – det
            är väldigt bra – men samtidigt pågår nedskärningar i äldreomsorgen.
            Varför då, finansministern?
          </note>
          <note type="speaker">
            Anf. 39 Finansminister MAGDALENA ANDERSSON (S) replik:
          </note>
          <note>
            Fru talman! Det är jättebra att Ulla Andersson tar upp äldreomsorgen.
            Men för att vi inte ska vara för dystra vill jag börja med att
            säga att det finns en förbättringspotential i äldreomsorgen men
            att vi har en fantastisk äldreomsorgspersonal. Det är så mycket
            underbar personal som arbetar och stöttar de äldre och verkligen
            kämpar och sliter för att leverera allra högsta kvalitet. Många
            äldre är också väldigt nöjda med både hemtjänst och äldreboenden
            och har en fin relation till personalen där. Det lagas också väldigt
            mycket god mat på våra äldreboenden i Sverige.
          </note>
          <note>
            Det hindrar inte att det finns enskilda aktörer som kan förbättra
            kvaliteten och att det är ett område som vi behöver bygga ut stort.
            Jag ser framför mig att detta kommer att vara en stor och viktig
            arbetsuppgift framöver. Det är något vi har jobbat med under de
            senaste åren, och jag är glad över det samarbete som jag har haft
            med Ulla Andersson kring att just stärka äldreomsorgen och öka
            antalet anställda.
          </note>
          <note>
            En av de största punkterna i januariavtalet är ytterligare resurser
            till kommuner och regioner, och äldreomsorgen utgör en stor andel
            av kommunernas utgifter och budget. Det gör att äldreomsorgen
            är en central del av det som vi i januariavtalet har sagt att
            vi ska lägga resurser på.
          </note>
          <note>
            Det har också varit viktigt under denna vår, då de insatser som
            kommuner och regioner har fått i form av generella statsbidrag
            har varit historiskt stora i sitt omfång. Detta kommer att göra
            att äldreomsorgen kan upprätthålla kvaliteten också genom denna
            kris.
          </note>
          <note type="speaker">
            Anf. 40 ULLA ANDERSSON (V) replik:
          </note>
          <note>
            Fru talman! Ja, det finns mycket bra personal, och många gamla
            är nöjda med de insatser de får.
          </note>
          <note>
            Men jag praktiserar rätt mycket i äldreomsorgen, och då får jag
            samma svar från såväl de gamla som personalen när jag frågar vad
            som behövs: mer tid, mer resurser, mindre stress och bättre kontinuitet.
            Det är den röda tråden i alla svar jag har fått under åren. Detta
            är tydligt.
          </note>
          <note>
            Även om finansministern säger att regeringen har tillfört resurser
            vet både hon och jag att det pågår nedskärningar. Vi kan läsa
            om hur man drar ned tid på duschning för att spara pengar, hur
            personalen ska handla ännu fortare än de redan gör, hur äldreboenden
            stängs ned och hur man drar ned på personal, framför allt på boenden
            med dementa.
          </note>
          <note>
            På många äldreboenden är maten bra, men maten i de mikrolådor
            som hemtjänsten springer in och stoppar i kylskåpet är inte av
            bästa kvalitet. Äldre kan behöva vara med och laga maten för att
            de ska få aptit och inte drabbas av näringsbrist.
          </note>
          <note>
            Vi vet att det är många visstider, och det ger ingen kvalitet.
            Det behövs heltider och tillsvidareanställningar.
          </note>
          <note>
            Finns det någon långsiktig plan för hur vi ska säkra resurserna
            till välfärden och hur vi ska göra så att personalen vill stanna
            kvar och att nya vill söka sig dit? Vi behöver 130 000 fram till
            2030 för att klara dagens kvalitet i äldreomsorgen – och den kan
            vi ändå inte vara nöjda med, med tanke på hur det ser ut och vad
            vi nu har upplevt under coronan.
          </note>
          <note>
            Trots att personalen är riktiga kämpar och gör allt vad de kan
            är resurserna alldeles för knappa.
          </note>
          <note>
            Trevlig sommar!
          </note>
          <note type="speaker">
            Anf. 41 Finansminister MAGDALENA ANDERSSON (S) replik:
          </note>
          <note>
            Fru talman! Jag delar Ulla Anderssons uppfattning att resurserna
            är för små och att vi behöver satsa ytterligare på äldreomsorgen.
            Jag är glad över mitt, regeringens och Ulla Anderssons gemensamma
            arbete under förra mandatperioden för att stärka äldreomsorgen.
            Jag är stolt över de ytterligare resurser som vi har kunnat tillföra
            under denna mandatperiod, inte minst denna vår med 26 miljarder
            i generella statsbidrag.
          </note>
          <note>
            Jag ser dock att vi kommer att behöva göra mycket mer framöver.
          </note>
          <note>
            I år har vi bland annat jobbat med ett äldreomsorgslyft, som
            innebär att personer kan få anställning och utbildning samtidigt
            och där staten står för lönen under utbildningstiden. Detta gör
            att fler kommer att kunna få en fast anställning.
          </note>
          <note>
            Det behövs mer resurser och mer personal, och personalen måste
            ha rimliga arbetsvillkor. Det behövs fasta anställningar, för
            så skapar man kontinuitet, hög kvalitet och trygghet – både för
            personal och äldre.
          </note>
          <note>
            Sverige behöver en mer långsiktig utveckling av äldreomsorgen
            så att fler får kontinuitet genom fler fasta anställningar och
            mer utbildad personal. Därför är det bra att kommunerna har kunnat
            bygga ut yrkesvux med fler utbildningsplatser inom omsorgsyrkena,
            för här kommer det att behövas mer personal.
          </note>
          <note type="speaker">
            Anf. 42 ELISABETH SVANTESSON (M) replik:
          </note>
          <note>
            Fru talman! Belgien, Malta, Bulgarien, Nederländerna, Cypern,
            Polen, Danmark, Portugal, Estland, Rumänien, Finland, Slovakien,
            Frankrike, Slovenien, Grekland, Spanien, Irland, Italien, Tjeckien,
            Kroatien, Tyskland, Lettland, Ungern, Litauen, Österrike och Luxemburg.
            Det är alla EU-länder utom ett.
          </note>
          <note>
            Vad har alla dessa länder gemensamt? Jo, alla dessa länder har
            sedan hösten 2014 fram till februari i år haft en bättre utveckling
            av sin arbetslöshet än vad Sverige har haft. Sverige är alltså
            sist på denna lista.
          </note>
          <note>
            Detta oroar mig, fru talman, och under åren framöver kommer vår
            viktigaste uppgift att vara att bekämpa arbetslösheten.
          </note>
          <note>
            Delar finansministern bilden att vi har haft en alltför dålig
            utveckling trots en stark högkonjunktur? Och om vi tittar framåt,
            vilka strukturella reformer behövs för att trycka tillbaka arbetslösheten
            under kommande år så att även de många som blev arbetslösa före
            krisen kan komma tillbaka i arbete när det vänder?
          </note>
          <note type="speaker">
            Anf. 43 Finansminister MAGDALENA ANDERSSON (S) replik:
          </note>
          <note>
            Fru talman! Finland, Danmark, Estland, Lettland, Litauen, Polen,
            Slovakien, Tjeckien, Slovenien, Kroatien, Grekland, Österrike,
            Ungern, Italien, Spanien, Portugal, Frankrike, Storbritannien,
            Irland, Nederländerna, Belgien, Luxemburg och Tyskland är länder
            som har lägre sysselsättningsgrad än Sverige. Vi har alltså högst
            andel sysselsatt befolkning i hela EU. Alla dessa länder har också
            ett lägre arbetskraftsutbud.
          </note>
          <note>
            Anledningen till den svenska utvecklingen är inte att vi har
            låg sysselsättning utan att vi med vårt historiskt höga arbetskraftsutbud
            överträffar alla i hela EU.
          </note>
          <note>
            Under de senaste åren har det stigande arbetskraftsutbudet i
            Sverige överraskat många bedömare och prognosmakare. Det går alltså
            inte dåligt med sysselsättningen utan väldigt bra med arbetskraftsutbudet.
            Detta är i grunden positivt, för ska man komma i jobb måste man
            såklart vara med på arbetsmarknaden.
          </note>
          <note>
            Jag är bekymrad över att arbetslösheten, inte minst ungdomsarbetslösheten,
            riskerar att öka framöver. Men det skulle också vara mycket bekymmersamt
            om arbetskraftsutbudet minskar, inte minst för dem som nu kommit
            ut på arbetsmarknaden, nämligen utrikes födda kvinnor.
          </note>
          <note type="speaker">
            Anf. 44 ELISABETH SVANTESSON (M) replik:
          </note>
          <note>
            Fru talman! Det är uppenbart varför vi inte har haft strukturella
            reformer för att pressa tillbaka arbetslösheten. Det finns ju
            inga problem med den, sa finansministern just. Trots att det har
            blivit fler långtidsarbetslösa sedan Stefan Löfven och Magdalena
            Andersson blev ministrar i den svenska regeringen är det tydligen
            inget problem.
          </note>
          <note>
            Jag delar bilden att det är fantastiskt att vi har haft en stark
            sysselsättningsutveckling, men jag kan aldrig dela bilden att
            det inte skulle vara ett problem att allt fler personer hamnar
            i arbetslöshet.
          </note>
          <note>
            Vi kan inte ge upp kampen mot arbetslösheten. Jag och Moderaterna
            kommer varje dag under många år framöver att kämpa för att genomföra
            riktiga och viktiga reformer för att trycka tillbaka arbetslösheten.
            Det handlar om utbildning och omställning. Det handlar om att
            få till en utbild ­ ningsplikt som verkligen är en utbildningsplikt
            på riktigt. Det handlar om en bidragsreform och om ett skattesystem
            som gynnar företagande och kan ge fler jobb. Listan kan göras
            lång.
          </note>
          <note>
            Jag hoppas att vi när vi kommer tillbaka i höst kan fortsätta
            i samma konstruktiva anda för att ta fram förslag för Sveriges
            bästa. Men om vi inte delar bilden att det är ett problem att
            så många människor är arbetslösa trots en stark sysselsättningsutveckling
            blir det svårt att kunna enas om viktiga reformer för att pressa
            tillbaka arbetslösheten.
          </note>
          <note>
            Låt mig göra det väldigt klart: Jag tänker inte komma tillbaka
            hit efter sommaren med en belåten min för att sysselsättningen
            har ökat. Det är bra. Men vi hade en hög arbetslöshet redan före
            krisen – den slog all time high för invandrarkvinnor – och den
            kommer jag att bekämpa varje dag.
          </note>
          <note type="speaker">
            Anf. 45 Finansminister MAGDALENA ANDERSSON (S) replik:
          </note>
          <note>
            Fru talman! Att vi socialdemokrater vill bekämpa arbetslösheten
            tror jag inte har undgått någon.
          </note>
          <note>
            Men det går inte att säga annat när det gäller en internationell
            jämförelse där Sverige sticker ut än att detta inte bara gäller
            arbetslösheten utan även arbetskraftsutbudet. Det beror inte minst
            på att utrikes födda kvinnor nu är en del av arbetsmarknaden.
            De har kommit ut på arbetsmarknaden.
          </note>
          <note>
            Detta beror inte minst på strukturella reformer som den här regeringen
            har genomfört vad gäller föräldraförsäkring, utbildningsplikt
            och borttag ­ ande av stöd för att man inte ska arbeta, till exempel
            vårdnadsbidraget. Det är strukturella förändringar som vi har
            gjort för att människor ska kom ­ ma ut på arbetsmarknaden.
          </note>
          <note>
            Sedan ska vi naturligtvis vidta ytterligare åtgärder för att
            man också ska komma i arbete. Extratjänster är en sådan åtgärd
            som gör att många, inte minst utrikes födda kvinnor som är nya
            på arbetsmarknaden, som nu har kommit ut i och med det ökade arbetskraftsutbudet
            också har tagit ett steg in i arbete. Därutöver är fortsatt utbyggnad
            av uppsökande metoder och utbildning naturligtvis vägen framåt.
          </note>
          <note>
            Men det går inte att säga annat än att i en internationell jämförelse
            har Sverige unikt högt arbetskraftsutbud och unikt hög sysselsättningsgrad,
            inte minst tack vare att så många kvinnor arbetar i Sverige. Det
            ska vi vara stolta över – samtidigt som vi ser till att fortsätta
            att bekämpa arbetslösheten.
          </note>
          <note>
            (Applåder)
          </note>
          <note>
            Anf. 46 AMINEH KAKABAVEH (-):
          </note>
          <note>
            Fru talman! Läget i ekonomin är dystert. Människors tillvaro
            skakar i sina grundvalar.
          </note>
          <note>
            Sverige var inte rustat att möta den coronakris som nu råder.
            Vi hade redan bostadsbrist. Sjukvården gick redan på knäna. Vi
            hade redan stor arbetslöshet. Vi hade redan fattiga pensionärer.
            Vi ser, i pandemins spår, hur skör och instabil kapitalismen är.
          </note>
          <note>
            Nyliberal konsensus råder här i riksdagen om åtstramningar, om
            budgetöverskott och om det finanspolitiska ramverket. Ramverket
            kräver att det sparas i ladorna, medan samhällsbygget har fallit.
            Ramverket vilar på nyliberal ideologi. Den offentliga sektorn
            har ansetts som byråkrati. Den ska begränsas, har man sagt. Det
            privata kapitalet sas vara effektivare.
          </note>
          <note>
            Allt sedan 80-talet har man hojtat om att den offentliga sektorn
            är för stor. Den ska krympas och bli privat, har man sagt. Det
            är det vi skördar frukterna av i dag. Och så skulle det ju bli
            en sådan formidabel tillväxt. Det som växer nu är de nya privata
            företagens vinster i skatteparadisen. I dag kan vi se vad denna
            effektivitet har inneburit i form av avvecklade beredskapslager
            och avskaffande av god hälsa och sjukvård.
          </note>
          <note>
            Bättre skola, stod det på Moderaternas valaffischer på 90-talet.
            Skolan privatiserades, och det pedagogiska resultatet blev uselt.
            Men vinsterna blev stora och goda.
          </note>
          <note>
            Som socialist står jag i total opposition till den politik som
            förs nu. Ekonomin finns till för folket, inte tvärtom. Folkets
            val går före storfinansen, som Socialdemokraterna tidigare sa.
          </note>
          <note>
            Jag anser att den ekonomiska politikens mål ska vara full sysselsättning.
            Statsbudgeten får gå med det underskott som krävs. Godtyckliga
            mål för budgetunderskott och statsskuld – som i det finanspolitiska
            ramverket och EU-fördraget – ska avvisas helt.
          </note>
          <note>
            Arbete åt alla, full sysselsättning, ska vara målet för den ekonomiska
            politiken. Arbetslösheten ska bort efter decennier av permanent
            hög arbetslöshet. Alla som kan ska ha ett arbete på heltid med
            avtalsenlig lön. Ett allmänt sysselsättningsprogram ska skapas,
            där alla de som inte har hunnit hitta ett arbete ska ges anställning.
            Då försvinner behovet av förned ­ rande arbetslöshetsförvaltning
            som jobb- och utvecklingsgarantin. En mängd samhällsnyttiga arbeten
            kommer att bli utförda.
          </note>
          <note>
            Vi har råd att sätta folk i arbete. Vi har inte längre råd att
            göra avkall på det kravet. Arbete åt alla är en jämställdhetsfråga.
            Arbetslösheten slår särskilt mot kvinnor.
          </note>
          <note>
            Fru talman! Rätten till arbete är en integrationsfråga. Arbetslösheten
            slår särskilt hårt mot dem som bor i förorterna. Där är det många
            som är arbetslösa.
          </note>
          <note>
            Arbete åt alla är också en ungdomsfråga. De unga drabbas stenhårt
            av den förda politiken.
          </note>
          <note>
            Full sysselsättning är en maktfråga. Om vi har full sysselsättning
            tappar hotet om arbetslöshet sin kraft. Då stärks arbetarnas ställning.
            När alla får arbete kan vi också fortsätta förkortningen av arbetstiden.
            Målet är att en arbetsvecka inte ska vara längre än 30 timmar.
          </note>
          <note>
            Som socialist avvisar jag all uppluckring av arbetsrätten. Den
            politiken bygger på en lögn om att otrygghet skapar arbetstillfällen.
            Den socialdemokrat som ställer upp på en sådan politik sviker
            allt som den svenska arbetarrörelsen har kämpat för. Om man inte
            som arbetsgivare kan erbjuda en trygg och fast anställning till
            god, avtalsenlig lön har man ingen framtid på svensk arbetsmarknad.
          </note>
          <note>
            Fru talman! Bostaden är en social rättighet, inte en handelsvara.
            Bostadsförsörjningen är ett ansvar för samhället. Med rätt finanspolitik
            har vi råd med omfattande investeringar i bostadssektorn. Stor
            nyproduktion ska ske av allmännyttiga hyresrätter. Ett statligt
            bygg- och bostadsbolag ska inrättas.
          </note>
          <note>
            Bostadsfrågan är en jämställdhetsfråga. Bostadsbristen gör det
            särskilt svårt för kvinnor som separerar att hitta en ny bostad.
          </note>
          <note>
            Bostadsfrågan är också en integrationsfråga. Folk med utländsk
            bakgrund är betydligt hårdare drabbade än andra av trångboddhet
            och bostadsbrist. Detta har vi sett under coronakrisen; vi har
            sett hur den drabbar.
          </note>
          <note>
            Bostadsfrågan är även en ungdomsfråga. I dag finns en kvarts
            miljon unga som bor hemma hos sina föräldrar trots att de hellre
            skulle vilja flytta. När vi ger de unga rätten till en bostad
            öppnar vi dörren till deras, och vår, framtid.
          </note>
          <note>
            Fru talman! Alla förslag om marknadshyror ska kategoriskt förkastas.
            Om man inte som hyresvärd kan erbjuda en god bostad till en rimlig
            hyra har man ingen framtid på svensk bostadsmarknad.
          </note>
          <note>
            Coronakrisen visar att samhällsbärarna är de som jobbar inom
            vård, skola och omsorg, inte Jacob och Marcus Wallenberg. Därför
            ska samhällsbärarna inom vård och omsorg stärkas, och de ska få
            trygga och säkra anställningar.
          </note>
          <note>
            Vi ska inte ha några fler nedskärningar i välfärden. Välfärden
            ska ge trygghet åt alla. Konkret innebär detta att statsbidragen
            till kommunerna ska öka så att målen uppnås.
          </note>
          <note>
            Vi ser tydligt att apotek inte lämpar sig för vinstdrivande affärsverksamhet.
            Apoteken ska övergå till statlig regi.
          </note>
          <note>
            Vi har under coronakrisen alltför väl sett hur den privatiserade
            och nedskurna äldreomsorgen brister.
          </note>
          <note>
            Den svenska skolan ska bli en institution i världsklass. Resurserna
            ska öka och personalen bli större. Avsikten med skolan är inte
            att skapa vinster åt privata riskkapitalister utan att ge kunskap
            och kunnande. Skolan ska ge barnen vad de behöver för att bli
            fullvärdiga samhällsmedborgare. Detta är så avgörande att skolan
            ska drivas av staten.
          </note>
          <note>
            Alla måste få en likvärdig utbildning. De religiösa skolorna
            ska bort. Vi behöver inte dogmer och vidskepelse, utan vetenskap.
            De religiösa skolornas könsapartheid och hedersnormer måste upphöra.
            Skolan ska motverka segregation, inte tvärtom.
          </note>
          <note>
            Fru talman! De privata företagen har inget intresse av någon
            välfärd – bara av profiter.
          </note>
          <note>
            En god och trygg pension ska vara en självklarhet. Ord som fattigpen
            ­ sionär och pensionsångest ska aldrig behöva uttalas. Den skamliga
            pen ­ sionspolitik nu som förs ska begravas.
          </note>
          <note>
            Pensionerna ska höjas kraftigt. Ingen ska vara fattig för att
            man är pen ­ sionär. Utgångspunkten ska vara att pensionen ska
            motsvara 80 procent av slutlönen.
          </note>
          <note>
            Goda pensioner är också en jämställdhetsfråga. De allra flesta
            fattigpensionärerna i dag är kvinnor. Denna orättvisa måste bort.
          </note>
          <note>
            Väg- och järnvägsnätet ska upp i internationell toppklass. Energi-
            och transportsektorerna ska bli fossilfria. Offentliga satsningar
            ska vara motorn i klimatomställningen, inte punktskatter på plastpåsar.
          </note>
          <note>
            Av coronakrisen har vi också lärt oss att stora offentliga investeringar
            behöver ske för att vi ska ha en godtagbar krisberedskap. Då duger
            det inte med slimmad lagerhållning och just in time-leveranser.
            De offentliga investeringarna bidrar till att ge arbete åt alla.
          </note>
          <note>
            Fru talman! Skatterna behöver inte höjas för att vi ska nå målen
            för den ekonomiska politiken. Däremot har de andra viktiga funktioner
            i samhället. Genom skatterna ska vi radikalt öka jämlikheten.
            Det finns ingen samhällsnytta i att en vd tjänar lika mycket som
            61 industriarbetare, inte heller i att en toppkapitalist som Antonia
            Ax:son Johnson betalar en mind ­ re andel i skatt än en vanlig
            löntagare.
          </note>
          <note>
            Kapitalet har lyckats köpa många politiker som siktar på välavlönade
            lobbyistkarriärer, till exempel Filippa Reinfeldt hos Wallenbergägda
            Vec ­ tura och Göran Hägglund, pr-konsult åt vårdkapitalisten
            Onemed. Förändringar som folket vill se, som förbud mot vinster
            i välfärden, saknar stöd bland köpta politiker – som tvärtom stöder
            förändringar folket inte vill se, som marknadshyror och uppluckrad
            arbetsrätt.
          </note>
          <note>
            Kraftfulla skatteåtgärder ska dika ut detta träsk av korruption.
            Inkomster över 200 000 kronor per månad ska beskattas med 75 procents
            inkomstskatt och inkomster över 400 000 kronor per månad med 100
            procent. En högre inkomst än så är inte en rimlig ersättning för
            något arbete.
          </note>
          <note>
            En förmögenhetsskatt ska införas. Den del av en förmögenhet som
            överstiger ca 47 miljoner kronor ska beskattas med 5 procent årligen.
          </note>
          <note>
            Detta är en ekonomisk politik för folket och framtiden. Detta
            är den väg jag vill se Sverige gå. Och det finns väldigt många
            människor som håller med mig.
          </note>
          <note>
            Avslutningsvis vill jag, fru talman, yrka bifall till min följdmotion
            till den ekonomiska vårpropositionen.
          </note>
          <note type="speaker">
            Anf. 47 DENNIS DIOUKAREV (SD):
          </note>
          <note>
            Fru talman! I dagens gemensamma debatt debatterar vi också betänkandet
            FiU21 om vårändringsbudgeten. Jag skulle dock vilja börja med
            att kommentera de extra ändringsbudgetar som regeringen lämnat
            med anledning av pandemin och som Sverigedemokraterna har haft
            en hel del invändningar mot. I regel har vi inte haft invändningar
            mot förslagen i sig utan snarare mot det faktum att åtgärderna
            har satts in för tveksamt, för långsamt och för defensivt.
          </note>
          <note>
            Vi var i begynnelsen av krisen ute och pratade om bland annat
            slopade arbetsgivaravgifter, höjd och utvidgad a-kassa samt omsättningsstöd.
            Det har således tveklöst funnits en rad olika förslag i ett tidigt
            skede att inspireras av för att hantera krisen mer offensivt.
            Alternativkostnaden i sam ­ manhanget är att man tillåter att
            i grunden livskraftiga företag slås ut och går under, med en skenande
            massarbetslöshet som följd. Det är det vi ser början på nu.
          </note>
          <note>
            Fru talman! Inom ramen för denna ordinarie ändringsbudget har
            vi lagt fram ett särskilt yttrande för att förklara våra ståndpunkter.
            I det läge som Sverige befinner sig i just nu har vi dragit slutsatsen
            att spelutrymme för regeringen att hantera krisen bör ges när
            de politiska skiljelinjerna tillåter det. Dock finns det naturligtvis
            områden och prioriteringar i denna ändringsbudget som icke desto
            mindre ter sig något märkliga.
          </note>
          <note>
            Exempelvis höjer man mediestödet, av oklar anledning. Det framgår
            inte på ett övertygande sätt i budgeten varför just mediebranschen,
            som förvisso går igenom en tuff period liksom andra branscher,
            ska särbehandlas. Det är en bransch som har samma möjligheter
            och villkor för att permittera personal. Man har lägre arbetsgivaravgifter,
            och man kommer att ha samma förutsättningar att ansöka om så kallat
            omställningsstöd.
          </note>
          <note>
            De krisåtgärder och stimulanser som vidtagits och vidtas under
            corona ­ pandemin kommer att finansieras med en ökad statsskuld.
            Den notan ska naturligtvis betalas av framtida generationer. Därför
            kan man inte strö pengar omkring sig åt höger och vänster, utan
            varje satsad skattekrona måste ha ett tydligt syfte och en bred
            skademinimerande ekonomisk effekt. Regeringen måste därför redan
            i detta läge ligga ett steg före och agera ansvarsfullt när det
            kommer till satsningar som inte är absolut nödvändiga för att
            rädda den svenska ekonomin.
          </note>
          <note>
            Stödet till mediebranschen kan inte betraktas som en samhällskritisk
            och livsviktig prioritering. Att satsa 200 miljoner kronor utöver
            den halva miljard som satsades i mediestöd i extra ändringsbudget
            167, alltså inte långt ifrån 1 miljard kronor, är en uppenbart
            felaktig prioritering. För att använda idrottsterminologi framstår
            det mer som ett så kallat kompispass, alltså att regeringen ger
            bort skattemedel till kompisarna inom mediebranschen, än som en
            seriös och logiskt stringent satsning.
          </note>
          <note>
            Ett område där satsningarna i denna budget i stället lyser med
            sin frånvaro är den psykiska hälsan. Pandemin för med sig stora
            samhällsförändringar, arbetslöshet och ofrivillig ensamhet, vilket
            följaktligen ökar risker ­ na markant för ångest, självskador
            och höga suicidtal. Från regeringens håll drog man ned på satsningarna
            på området redan före krisen. Exempelvis lade man ned den nationella
            jourtelefonen Hjälplinjen. Det finns förvisso lokala satsningar
            på olika former av telefonstöd, men den nationella psykiska folkhälsan
            bör också prioriteras på just nationell nivå. Förutsättningarna
            skiljer sig nämligen beroende på var i landet man bor, och därmed
            varierar också förutsättningarna för att få en jämlik stödfunktion
            på olika håll i landet.
          </note>
          <note>
            Låg mig ta ett tredje exempel. En politiskt färgad och verklighetsfrånvänd
            omprioritering är när man lägger miljontals kronor på att jobba
            med så kallad jämställdhetsintegrering. Det uppdraget har man
            gett till Jämställdhetsmyndigheten, som namnet till trots alltjämt
            är Sveriges minst jämställda myndighet med 100 procent kvinnor
            i ledningsgruppen. Detta är förvisso inte ett problem för Sverigedemokraterna,
            men det kanske borde vara det för de partier som talat sig varma
            för kvotering.
          </note>
          <note>
            Men även om vi bortser från de politiska åsikterna om myndigheten
            – för det är en myndighet med ett tydligt politiskt syfte – är
            det, hur man än vrider och vänder på det, en fullständigt galen
            prioritering. Vi har en pan ­ demi av sällan skådat slag, den
            värsta ekonomiska krisen sedan depressio ­ nen på 30-talet, med
            hundratusentals döda, miljontals smittade och vårdpersonal som
            skriker efter grundläggande skyddsutrustning men får nöja sig
            med att återanvända munskydd. Då satsar regeringen 5 miljoner
            kronor på jämställdhetsintegrering. Jag är mållös, fru talman.
          </note>
          <note>
            Jag skulle å svenska folkets vägnar vilja ha en förklaring. Varför
            sänker regeringen anslaget till svensk krisberedskap med 5 miljoner
            kronor och ökar anslaget till Jämställdhetsmyndigheten med 5 miljoner
            kronor, alltså motsvarande belopp? Hur kommer det sig? Hur försvarar
            man denna prio ­ ritering? Jag ser gärna att en företrädare för
            regeringen, en miljöpartist eller socialdemokrat, tar replik på
            mig och förklarar det.
          </note>
          <note>
            Med den frågan hängande i luften vill jag passa på att önska
            fru talmannen, utskottet och tjänstemännen en fin sommar.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 18.)
          </note>
          <note>
            § 8 Utvärdering av penningpolitiken för perioden 2017–2019
          </note>
          <note>
            Finansutskottets betänkande 2019/20:FiU24
          </note>
          <note>
            Utvärdering av penningpolitiken för perioden 2017–2019
          </note>
          <note>
            föredrogs.
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut fattades under § 18.)
          </note>
          <note>
            § 9 Anpassade regler för understödsföreningar som inte är tjänstepensionskassor
          </note>
          <note>
            Finansutskottets betänkande 2019/20:FiU41
          </note>
          <note>
            Anpassade regler för understödsföreningar som inte är tjänstepensionskassor
            (prop. 2019/20:148)
          </note>
          <note>
            föredrogs.
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut fattades under § 18.)
          </note>
          <note>
            § 10 Riksrevisionens rapport om tillämpningen av det finanspolitiska
            ramverket 2019
          </note>
          <note>
            Finansutskottets betänkande 2019/20:FiU44
          </note>
          <note>
            Riksrevisionens rapport om tillämpningen av det finanspolitiska
            ramverket 2019 (skr. 2019/20:153)
          </note>
          <note>
            föredrogs.
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut fattades under § 18.)
          </note>
          <note>
            § 11 Utvärdering av statens upplåning och skuldförvaltning 2015–2019
          </note>
          <note>
            Finansutskottets betänkande 2019/20:FiU45
          </note>
          <note>
            Utvärdering av statens upplåning och skuldförvaltning 2015–2019
            (skr. 2019/20:104)
          </note>
          <note>
            föredrogs.
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut fattades under § 18.)
          </note>
          <note>
            § 12 Riksrevisionens rapport om Svenska skeppshypotekskassan
          </note>
          <note>
            Finansutskottets betänkande 2019/20:FiU46
          </note>
          <note>
            Riksrevisionens rapport om Svenska skeppshypotekskassan (skr.
            2019/20:108)
          </note>
          <note>
            föredrogs.
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut fattades under § 18.)
          </note>
          <note>
            § 13 Ny associationsrätt för medlemsbanker
          </note>
          <note>
            Finansutskottets betänkande 2019/20:FiU50
          </note>
          <note>
            Ny associationsrätt för medlemsbanker (prop. 2019/20:97)
          </note>
          <note>
            föredrogs.
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut fattades under § 18.)
          </note>
          <note>
            § 14 Medgivande för Riksbanken att ingå ett avtal om lån till
            Internationella valutafonden (IMF)
          </note>
          <note>
            Finansutskottets betänkande 2019/20:FiU57
          </note>
          <note>
            Medgivande för Riksbanken att ingå ett avtal om lån till Internationella
            valutafonden (IMF) (framst. 2019/20:RB5)
          </note>
          <note>
            föredrogs.
          </note>
          <note type="speaker">
            Anf. 48 DENNIS DIOUKAREV (SD):
          </note>
          <note>
            Fru talman! I dag föreslås att riksdagen ska godkänna att Riksbanken
            ingår ett kreditavtal med IMF om ett belopp som skulle dubbla
            Sveriges utlåning till låginkomstländer.
          </note>
          <note>
            Det är inte första gången e tt sådan t äska nde kommer från IMF.
            År 2008 betalade vi av Liberias skuld. År 2016 beviljade riksdagen
            en kredit, av samma slag som ligger på bordet för beslut i dag,
            till just låginkomstländer. Alldeles nyligen aviserade regeringen
            att man avser att överföra 30 miljoner kronor till IMF:s skuldavskrivningsfond.
            Och för drygt en må ­ nad sedan beslutade riksdagens alla partier,
            undantaget Sverigedemokraterna, att Sverige ska skriva av Somalias
            skuld med 21 miljoner kronor.
          </note>
          <note>
            Denna församling har alltså en dokumenterad historik av att skicka
            mångmiljonbelopp till andra länder och kalla det för lån, för
            att i nästa skede skriva av det som andra länder är skyldiga Sverige.
            Därför är det intellektuellt ohederligt att beskriva denna typ
            av verksamhet på något annat sätt än som ren bidragsverksamhet.
            Sverigedemokraterna kommer att rösta nej till denna framställning
            av såväl principiella som sakliga skäl.
          </note>
          <note>
            Vårt förhållningssätt till bidrag och bistånd är att dessa ska
            stå under svensk kontroll och tillsyn för att väljarkåren lättare
            ska kunna utkräva ansvar. Varken skattemedel eller centralbankspengar
            ska riskutsättas genom förflyttning av politisk makt långt bortom
            svenska folkets kontroll. När vi ökar avståndet mellan fordringsägarna
            å ena sidan, det vill säga svenska folket, och biståndstagarna
            å andra sidan, exempelvis länder som Uzbekistan eller Somalia,
            blir det svårare för väljarna att utkräva ansvar. Det skapar problem
            i form av ett demokratiskt underskott i en organisation där vi
            redan har sett vår totala röststyrka reduceras till blygsamma
            0,93 procent.
          </note>
          <note>
            Detta ärende föranleder samma grundfrågeställning som när vi
            pratar om EU, bankunionen, militära allianser eller någonting
            annat där det politiska ansvarsutkrävandet försvåras och svenska
            folket får se sitt inflytande reduceras till ett minimum. Svaret
            på hur man ser på principen att medborgarnas förtroende och inflytande
            förvaltas och garanteras via fria och allmänna val får vi om någon
            timme, när vi ser vilka av riksdagens partier som röstar för att
            outsourca svensk demokrati.
          </note>
          <note>
            Fru talman! Utskottet motiverar denna så kallade utlåning genom
            att hänvisa till ” den akuta situation som uppstått till följd
            av coronapandemin ” . Problemet med den logiken är att även Sverige
            i så fall är kvalificerat för att få lånemedel från IMF. Regeringens
            coronastrategi har onekligen satt Sverige på kartan, med en överdödlighet
            bland befolkningen och med en överdödlighet på våra äldreboenden.
            Är det något vi missar här?
          </note>
          <note>
            Denna förfrågan kommer när även vårt land går igenom den största
            sjukdomskrisen i modern tid. Utöver de humanitära konsekvenserna
            ställs naturligtvis också vårt samhälle inför stora ekonomiska
            prövningar med kraftiga bnp-fall, konkurser, massarbetslöshet
            och deflation som följd. Samtidigt har regeringen inte kunnat
            åstadkomma samma nivå som våra nordiska grannländer på satsningarna
            för att hantera de samhällsekonomiska konsekvenserna av pandemin.
            Det öppnar för en diskussion om ögonblicksbilden av svensk ekonomi,
            eftersom regeringen bevisligen inte är beredd att tömma ladorna
            och mer därtill för att sjösätta en offensiv strategi.
          </note>
          <note>
            Inom ramen för utlåningen i PRGT-programmet är denna kontext
            relevant, eftersom fordringsägarna betraktas tillhöra finansiellt
            starka medlemsländer. Kan Sverige definieras som ett sådant just
            nu? Jag vet inte svaret på den frågan. Men Konjunkturinstitutet
            visade i sina beräkningar redan före pandemin att de offentliga
            finanserna inte var långsiktigt hållbara. I Finanspolitiska rådets
            rapport för 2020 kallas regeringens hållbar ­ hetsberäkningar
            av standarden på offentlig sektor för orealistiska. Och överskottsmålet
            har inte nåtts i ett bakåtblickande perspektiv.
          </note>
          <note>
            Är Sverige ett finansiellt starkt medlemsland när fattigpensionärer
            tvingas plocka pantburkar och cancersjuka dör i väntan på operation?
            Sve ­ rige är landet med högst andel hemlösa i Norden. Vi har
            det största sysselsättningsgapet i hela Europa. Och i maj hade
            Sverige den högsta corona ­ dödligheten per capita i världen.
            Är det bilden av ett finansiellt starkt medlemsland?
          </note>
          <note>
            Om man fortfarande tvekar tycker jag att man kan fråga sjuksköterskan
            som står i frontlinjen mot covid-19 men saknar grundläggande skyddsutrustning.
            Man kan fråga läkaren som tvingas avgöra vem som ska leva eller
            dö, eftersom det inte finns tillräckligt med vårdplatser. Man
            kan fråga de anhöriga som har fått se sina nära och kära bli bortprioriterade
            på grund av resursbrist. Se dem i ögonen och säg att Sverige är
            ett finansiellt starkt medlemsland! Med all respekt är det kanske
            svensk sjukvård, om något, som är kvalificerad för att få lånemedel
            från IMF.
          </note>
          <note>
            Fru talman! Jag yrkar bifall till reservation 1.
          </note>
          <note type="speaker">
            Anf. 49 FREDRIK STENBERG (S):
          </note>
          <note>
            Fru talman! Jag vill börja med att yrka bifall till finansutskottets
            förslag i betänkandet och säga något kort om varför vi står bakom
            förslaget.
          </note>
          <note>
            Pandemin covid-19 påverkar hela världen och vårt svenska samhälle.
            Vi drabbas hårt av virusets framfart. Regeringens insatser för
            att säkerställa resurser är inte annat än ovärderliga. Man gör
            de m för att kommuner och regioner, där sjukvården bedrivs, ska
            ha tillräckligt mycket pengar för att hantera krisen. Sverige
            kan göra det eftersom vi bedriver en ansvarsfull finanspolitik
            som nu säkerställer att resurser kan tillföras för att rädda såväl
            liv som jobb och företag.
          </note>
          <note>
            Men det är ändå viktigt att vi har med oss att vi är en internationell
            aktör. Även om vi drabbas av virusets framfart står vi förhållandevis
            mycket starka. Alla länder är inte i samma situation som vi, med
            en utbyggd välfärd och internationellt konkurrenskraftiga företag
            som bidrar till den välfärden.
          </note>
          <note>
            Vi i Sverige har drabbats hårt av virusets framfart. Stora insatser
            genomförs varje dag i välfärden i normalfallet, och bristerna
            har aktualiserats på ett väldigt tydligt sätt den senaste tiden.
            Hur som helst är de senaste månadernas insatser inte annat än
            otroligt imponerande och värdefulla. Vi är många som känner en
            stor tacksamhet för de m .
          </note>
          <note>
            I ljuset av olika frågor som riksdagen ska ta ställning till,
            exempelvis den här, tycker jag att det ska sägas att välfärden
            inte kan tas för given. Det är långt ifrån alla världens länder
            som i likhet med oss har en utvecklad ekonomi och en generell
            välfärd i detta läge. Jag tycker personligen att vi på många sätt,
            detta inkluderat, ska bidra till att göra världen till en lite
            bättre plats, så att människor får sina behov tillgodosedda och
            rättigheter tillvaratagna och så att ekonomin kan utvecklas.
          </note>
          <note>
            Sverige, som har en liten och exportberoende ekonomi, har i ett
            långsiktigt perspektiv intresse av att länder utanför vårt eget
            mår väl. Vi vill att de ska få en starkare ekonomi än vad som
            är fallet i dag, eftersom vi tjänar på det i ett långsiktigt perspektiv.
            Liksom vi drabbas våra medmänniskor i andra länder hårt av virusets
            framfart. Då behövs tillgång till pengar för att världen i så
            stor utsträckning som möjligt ska klara sig lindrigt undan pandemins
            konsekvenser – därav detta förslag, som är ett steg framåt.
          </note>
          <note>
            Finansutskottet har i bred enighet, med undantag för Sverigedemokraterna,
            beslutat att det är rimligt att Sverige ställer lånemedel till
            förfogande i den akuta situation som uppstått till följd av coronapandemin.
            Det är ett högst anständigt beslut. Om det inte fattas tar pengarna
            slut ungefär nu. Det innebär att vi kapar möjligheten till ekonomisk
            utveckling och möjligheten till en global ekonomi som kan återhämta
            sig. Där behövs både stora och mindre insatser.
          </note>
          <note>
            Det beslut vi ska fatta i dag är alltså ett anständigt och solidariskt
            beslut som möjliggör kapital som så väl behövs för låginkomstländer.
            Det betyder inte att Sverige ska ta en oproportionerligt stor
            del av ansvaret för detta. Det innebär bara att vi ska bidra tillsammans
            med andra, till exempel Storbritannien och Japan, för att säkerställa
            välståndet för så många som möjligt.
          </note>
          <note>
            Det vi ska besluta om i dag är ytterligare lånemedel som täcker
            behovet inom IMF:s fond Poverty Reduction and Growth Trust, PRGT.
            Det gäller vår del inom detta fram till 2024.
          </note>
          <note>
            (Applåder)
          </note>
          <note type="speaker">
            Anf. 50 DENNIS DIOUKAREV (SD) replik:
          </note>
          <note>
            Fru talman! Från Sverigedemokraternas håll vill jag redogöra
            för vår utgångspunkt. Problemet med dessa typer av program, som
            IMF sjösätter och äskar pengar för, är att de tenderar att förr
            eller senare omvandlas till skuldavskrivningar. Man har en dokumenterad
            historik av att skriva av andra länders skulder. Därför kan inte
            detta betraktas på något annat sätt än som bidrags- eller biståndspolitik.
            Vi skulle dock ha haft större förtroende för de så kallade utlåningsprogrammen
            om lånen de facto betalades tillbaka i större utsträckning.
          </note>
          <note>
            Sedan vill jag bemöta ett par saker som Fredrik Stenberg sa i
            sitt anförande.
          </note>
          <note>
            Några av de länder som vi skänker pengar till, exempelvis Somalia
            – 21 miljoner för en månad sedan – ligger i toppen av korruptionsindex.
            Det är skurkstater det handlar om i väldigt många fall. De jobbar
            inte med den typ av politik som är viktig för Socialdemokraterna
            – jämställdhet, miljö ­ frågor och så vidare. Framför allt kränker
            man konstant grundläggande mänskliga rättigheter i de här länderna.
            På vilket sätt är ledamoten övertygad om att dessa pengar inte
            används för vidare korruption i exempelvis ett land som Somalia?
          </note>
          <note>
            Ledamoten gör en poäng av att bidrag skulle leda till välstånd.
            Det finns över huvud taget inte något sådant kausalt samband,
            så det argumentet faller. Singapore var ett fattigt land för 50
            år sedan. Det har aldrig mottagit en krona i bistånd men är i
            dag en av världens framstående nationer i ekonomisk mening. Somalia
            har tagit emot hur mycket bistånd som helst men har inte utvecklat
            något välstånd. Jag vill bara poängtera att det inte finns något
            sådant kausalt samband. Det finns ingen empiri för det påståendet.
          </note>
          <note type="speaker">
            Anf. 51 FREDRIK STENBERG (S) replik:
          </note>
          <note>
            Fru talman! Jag noterar att ledamoten inte tycks inse att vi
            lever i en värld där vi är starkt beroende av en fungerande omvärld,
            som vi har både sociala och ekonomiska intressen av. Sverige skulle
            faktiskt inte fungera utan internationell handel. Vi är en del
            av ett internationellt system. Att vi bidrar till ett sådant system
            är naturligt och rimligt. Vi har – utöver solidariteten – ett
            intresse av att världen fungerar.
          </note>
          <note>
            Vi kan inte göra allt. Det förslag som ligger på riksdagens bord
            i dag löser inte alla världens problem, långt ifrån. Men frågan
            som jag ställer mig är: Blir världen bättre, med mindre korruption,
            för att länder inte får tillgång till kapital över huvud taget?
            Är det inte sådana situationer som brukar öka spänningar och riskera
            att leda till mycket mer dåligt här i världen?
          </note>
          <note type="speaker">
            Anf. 52 DENNIS DIOUKAREV (SD) replik:
          </note>
          <note>
            Fru talman! Detta har absolut ingenting med handel att göra över
            huvud taget. Sverigedemokraterna är ett handelsvänligt parti.
            Det är någonting som vi återkommande betonar i våra politiska
            förslag.
          </note>
          <note>
            Vad gäller ledamotens fråga angående korruptionen: Hur ska man
            som svensk skattebetalare och väljare kunna utkräva ansvar av
            de politiska partierna? Hur säkerställer regeringen att de här
            pengarna inte går till mer korruption? Det blir en väldigt konstig
            ordning att skicka pengar till länder som ligger i toppen av korruptionsindex
            och där mänskliga rättigheter kränks konstant och sedan hoppas
            att det på något sätt löser sig med tiden eller dylikt. Man måste
            redan i detta läge ställa vissa krav och se till att de efterlevs.
            Sedan kan vi börja prata om bistånd och om regelrätta lån, inte
            bidrag, som det är fråga om i detta sammanhang.
          </note>
          <note>
            Jag får inget svar på min fråga, så jag omformulerar den. Hur
            säkerställer ledamoten, regeringen och Socialdemokraterna att
            de här pengarna inte går till att fördjupa korruptionen i ett
            land som Somalia?
          </note>
          <note type="speaker">
            Anf. 53 FREDRIK STENBERG (S) replik:
          </note>
          <note>
            Fru talman! Jag tycker inte att det är en konstig ordning att
            Sverige deltar i sådana här internationella program. D e flesta
            partier i finansutskottet tyckte också att det var rimligt. Det
            är jag glad för.
          </note>
          <note>
            Sverigedemokraterna brukar ofta prata om att man ska hjälpa till
            på plats och göra insatser nära de platser där problemen finns.
            Jag noterar att man i det här fallet tycker precis tvärtom. Man
            tycker faktiskt precis tvärt ­ om i snart sagt alla sådana här
            fall. Det tycker jag är lite beklämmande och lite skenheligt,
            skulle jag nog vilja uttrycka det.
          </note>
          <note>
            Hur ska då Sverige säkerställa det här? Det gör vi genom att
            vi är en del av IMF. Vi fortsätter att verka på den arenan för
            att säkerställa att detta hanteras på rätt sätt.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 18 .)
          </note>
          <note>
            § 15 Fjärrundervisning, distansundervisning och vissa frågor
            om entreprenad
          </note>
          <note>
            Utbildningsutskottets betänkande 2019/20:UbU23
          </note>
          <note>
            Fjärrundervisning, distansundervisning och vissa frågor om entreprenad
            (prop. 2019/20:127)
          </note>
          <note>
            föredrogs.
          </note>
          <note type="speaker">
            Anf. 54 ROBERT STENKVIST (SD):
          </note>
          <note>
            Fru talman! Vi ställer oss såklart bakom alla våra reservationer,
            men för tids vinnande yrkar jag bifall endast till reservation
            8.
          </note>
          <note>
            Propositionen vi debatterar handlar om fjärr- och distansundervisning.
            Detta är egentligen två olika studieformer. Fjärrundervisning
            sker i realtid med en lärare som leder utbildningen via digitala
            verktyg. I distansundervisningen används däremot ett i förväg
            producerat material som distribueras till eleven digitalt för
            självstudier. Båda dessa studieformer ställer andra krav än den
            ordinarie undervisningen, som företrädesvis sker i klassrummet.
          </note>
          <note>
            Sverigedemokraterna är angelägna om att bevara glesbygdsskolor
            och är positiva till fjärrundervisning som ett sätt att bidra
            till dessa skolors överlevnad. Vi ser dock en stor risk att det
            mervärde som eleverna har utlovats går om intet ifall kraven på
            närvarande vuxna vattnas ur.
          </note>
          <note>
            Vi anser att eleverna ska möta fysiskt närvarande utbildade lärare
            som pedagogiskt leder lektionerna även vid fjärrundervisning.
            Vi ställer oss därför inte bakom regeringens förslag om att tillåta
            obehöriga lärare för det ändamålet. Detsamma gäller för modersmålsundervisning,
            som vi för övrigt vill avskaffa helt.
          </note>
          <note>
            Gymnasieskolans språkintroduktionsprogram används redan i dag
            som ett verktyg för integration av nyanlända. Att sänka kraven
            på behörighet skulle ytterligare försvåra den processen, anser
            vi.
          </note>
          <note>
            Fru talman! Vi behöver fler lärare, inte färre. Att sänka kraven
            på lärarbehörighet är helt fel väg att gå. Distansundervisning
            kräver väldigt hög kvalitet på utformningen av utbildningsmaterialet
            för att fungera. Det mås ­ te även finnas en stor förutsägbarhet
            för vad eleverna upplever som svårt, komplicerat eller invecklat.
            Tyvärr är det material vi ser i dag av blandad kvalitet och alltför
            ofta direkt dåligt. Vi får inte glömma bort att det inte finns
            någon lärare som kan ge direkt stöd eller vara bollplank vid distansundervisning.
          </note>
          <note>
            Sverige har i dag uppskattningsvis 5 500 hemmasittande skolelever,
            vilket är ett misslyckande för alla som på något vis har ett ansvar
            för svensk skola. Vi beklagar att de små elevanpassade undervisningsgrupperna
            försvann med den inkluderingstanke som varit rådande i svensk
            skolpolitik under lång tid.
          </note>
          <note>
            Vi befarar att regeringens förslag till distansundervisning för
            elever med dokumenterad medicinsk, psykisk eller social problematik
            snarare kommer att permanenta det utanförskap som de hemmasittande
            eleverna upplever. Specialpedagogiska skolmyndigheten delar våra
            farhågor och avstyrkte förslaget med motiveringen att dessa elever
            kommer att hamna ännu mer utanför. Barnombudsmannen avstyrkte
            förslaget i remissrundan av skälet att distansundervisning inte
            är en godtagbar lösning för elever som har eller tidigare har
            haft problem med sin skolgång.
          </note>
          <note>
            Vi vill, mot bakgrund av ovanstående, att distansundervisning
            används med varsamhet. Vi anser att det är betydligt bättre att
            återgå till en fungerande skola som upplevs som välkomnande för
            dessa elever.
          </note>
          <note>
            Vi är dock inte främmande för att prova distansundervisning i
            en försöksverksamhet, med utbildningsmaterial utformat av behöriga
            lärare. Först efter tydligt bevisade framgångar vill vi gå vidare
            med den formen av undervisning.
          </note>
          <note>
            Fru talman! Fjärr- och distansundervisning fungerar generellt
            sett bäst för de elever som har hög motivation och sämst för de
            m som har låg motivation. Låt oss inte glömma bort det.
          </note>
          <note>
            Regeringen försöker lösa problem med för få behöriga lärare och
            för många elever med underkända betyg genom att sänka ambitionerna.
            Det börjar bli ett mönster. Det är självklart helt fel väg att
            gå. Det är definitivt inte ett sätt att utveckla en skola i världsklass.
            Erkänn problemen och försök lösa dem – många är svåra – i stället
            för att sänka kraven.
          </note>
          <note>
            Den pågående pandemin, där vi mer än någonsin har använt studier
            via datorn, har tydligt visat på behovet av att träffas fysiskt
            med det sociala samspel det innebär. Vi kan dock inte bortse från
            fördelarna med utbildning via datorn i en sådant krisläge vi just
            nu befinner oss i. Möjligheten till distansundervisning som komplement
            har tjänat oss väl. Det måste vi erkänna. Men vi ska nog låta
            det stanna där tills vidare.
          </note>
          <note>
            Fru talman! I ett läge där våra elevers skolresultat under en
            länge tid sjunkit sedan den första PISA-mätningen år 2000, där
            Sverige visade höga resultat, bör vi inte experimentera för mycket
            med den typen av verktyg.
          </note>
          <note>
            Betydelsen av duktiga lärare som fysiskt träffar sina elever,
            som ser dem och återkopplar både mellanmänskligt och kunskapsmässigt,
            kan inte överskattas. Våra barn och unga behöver fler närvarande
            vuxna, inte distansering.
          </note>
          <note type="speaker">
            Anf. 55 DANIEL RIAZAT (V):
          </note>
          <note>
            Fru talman! År 2020 kommer att gå till historien som ett år då
            vikten av ett starkt och jämlikt välfärdssamhälle blev tydligare
            än någonsin. Några av de yrkeskategorier som förtjänar ett tack
            är bland annat förskolans och skolans personal. Det tacket ska
            inte komma i form av applåder eller statusuppdateringar. Det ska
            komma genom mer resurser och bättre arbetsmiljö för alla dem som
            arbetar inom förskola, skola och övrig utbildningsverksamhet.
          </note>
          <note>
            De är några av yrkeskategorierna som har sett till att barn till
            undersköterskor, sjuksköterskor, läkare och omsorgspersonal har
            kunnat få sin barnomsorg och utbildning även under pandemin, vilket
            varit en viktig förutsättning för att upprätthålla kapaciteten
            inom vården och omsorgen.
          </note>
          <note>
            Ibland kräver verkligheten att vi använder oss av alternativa
            metoder för undervisning. Fjärrundervisning och distansundervisning
            är två av dem. Vänsterpartiet ser positivt på möjligheten att
            erbjuda fjärrundervisning och distansundervisning när omständigheterna
            kräver det. Men vi vill vara noga med att säga att vi inte vill
            gå lika långt som regeringen föreslår.
          </note>
          <note>
            Det är välkommet med tydligare regleringar. Men frågan är om
            det inte finns en risk att vi på otillräckliga grunder släpper
            för många av de regler som funnits tidigare för distans - och
            fjärrundervisning.
          </note>
          <note>
            Fru talman! Vänsterpartiet delar den grundläggande syn på skolan
            som Barnombudsmannen lyfter fram i sitt remissvar att skolans
            uppgift inte bara är att förmedla kunskap i de olika ämnena eller
            kurserna. Skolan har en för samhället mycket större uppgift.
          </note>
          <note>
            Relationen mellan lärare och elev och ett förtroendefullt klimat
            är av stor betydelse vid inlärningen. Undervisning och inlärning
            sker i ett socialt samspel.
          </note>
          <note>
            Därför menar vi att riksdagen bör slå fast att fjärrundervisning
            inte ska vara tillåten i andra ämnen än modersmål och integrerad
            samisk undervis ­ ning på lågstadiet. På mellanstadiet menar vi
            att fjärrundervisning inte bör vara tillåten i andra ämnen än
            modersmål, moderna språk och integrerad samisk undervisning.
          </note>
          <note>
            Fru talman! Det finns även andra aspekter som är viktiga i detta.
            Fjärr ‑ och distansundervisning ska inte kunna användas i syfte
            att lägga ännu mer arbetsuppgifter på skolans personal eller att
            ha större barngrupper per personal. Det ska vara ett komplement
            till och inte en ersättning för ordinarie undervisning. Jag vet
            att vi i utbildningsutskottet delar den synen, i varje fall bland
            de flesta partierna.
          </note>
          <note>
            Det finns även ytterligare en aspekt. Det handlar om de vinstdrivande
            aktörerna som finns inom skolan. För dessa aktörer har alltid
            nya metoder tagits fram för att kunna göra ännu större vinst på
            våra skattepengar och på bekostnad av barnen och personalen.
          </note>
          <note>
            Därför menar vi att det bör finnas en tydlig reglering när det
            kommer till den frågan inte bara i den ordinarie skolverksamheten
            utan även i distansundervisning och fjärrundervisning.
          </note>
          <note>
            Fru talman! Med det sagt vill jag yrka bifall till reservation
            nr 5.
          </note>
          <note type="speaker">
            Anf. 56 GUDRUN BRUNEGÅRD (KD):
          </note>
          <note>
            Fru talman! Det är nog inte ofta en fråga som utretts under lång
            tid och så småningom letar sig fram till riksdagen är så rykande
            aktuell som just den som dagens betänkande handlar om.
          </note>
          <note>
            När jag förra våren som ganska ny riksdagsledamot blev inbjuden
            till ett studiebesök på Korrespondensgymnasiet i Torsås blev jag
            imponerad över den försöksverksamhet som man bedriver där för
            elever av väldigt olika slag. Det kan vara elitidrottare som pluggar
            parallellt med träningsläger och tävlingar runt om i världen.
            Det kan vara barn till diplomater, biståndsarbetare eller andra
            utlandssvenskar som på detta sätt kan fullfölja sin svenska utbildning
            i stället för att behöva växla över till en nationell eller internationell
            skola i det land där deras föräldrar arbetar. Det kan vara elever
            som av olika skäl inte kan gå i den traditionella skolan på grund
            av sjukdom eller funktionsnedsättning. Man har också goda resultat
            med hemmasittare.
          </note>
          <note>
            På Korrespondensgymnasiet använder man sig av en kombination
            av undervisningsformer som har visat sig fungera bra och som skulle
            kunna fungera som modell för fler utbildningsanordnare. Det handlar
            både om distansundervisning för elever som finns i en annan tid
            s zon – och som gi ­ vetvis också kan kompletteras med digitala
            möten tidigt på morgonen eller sent på eftermiddagen då både eleven
            och handledaren är vakna – och fjärrundervisning i realtid och
            under vissa perioder så kallad närundervis ­ ning, då eleverna
            är fysiskt på plats för att göra vissa labbmoment och annat praktiskt.
          </note>
          <note>
            Problemet de beskrev på Korrespondensgymnasiet i Torsås var att
            lagstiftningen inte medger den här typen av blandformer.
          </note>
          <note>
            De senaste månaderna har aktualiserat hur viktigt det är att
            uppdatera regelverket kring fjärr- och distansundervisning. Därför
            blev jag besviken när propositionen kom. Visserligen har man gjort
            anpassningar, men regelverket är fortfarande väldigt uppdelat.
          </note>
          <note>
            Exempelvis medger inte regelverket att en lärare som bedriver
            fjärrundervisning har några elever hos sig i klassrummet samtidigt.
            Det blir ju absurt om man på en liten glesbygdsskola, eller till
            exempel i modersmåls ­ undervisning, har några elever som ska
            undervisas i ett ämne tillsammans med några andra elever på en
            annan skola. Även om läraren fysiskt finns på den första skolan
            måste alltså eleverna i samma skola vistas i ett annat klassrum,
            med handledare, i stället för att vara i det klassrum där den
            undervisande läraren befinner sig. Då utnyttjas inte resurserna
            effektivt.
          </note>
          <note>
            Under de första veckorna av coronapandemin var det många skolor
            som prövade på olika modeller för att minska smittspridningen.
            Ett exempel jag hörde om var när en grundskoleelev med lätta förkylningssymtom,
            som i normala fall skulle ha gått till skolan, kunde vara med
            och följa lek ­ tionerna via webbkamera. Det blev inte något merarbete
            för läraren, som annars hade fått ägna särskild tid åt att hålla
            kontakten med hemmet och skicka hem instruktioner och arbetsuppgifter
            till eleven. På det här sättet gick eleven inte heller miste om
            någonting i klassrummet och kunde till och med vara med i grupparbeten
            under de dagar symtomen höll i sig.
          </note>
          <note>
            Efter några dagar upptäckte man dock att detta faktiskt stod
            i strid med den gällande lagstiftningen men också med den tillfälliga
            förordningen och den tilltänkta kommande lagen efter denna proposition.
          </note>
          <note>
            Fru talman! Propositionen ger ökade möjligheter att använda fjärr-
            och distansundervisning. Det välkomnar vi kristdemokrater. Det
            bidrar exempelvis till att elever i glesbygd kan få undervisning
            av en behörig lärare utan att behöva pendla långa sträckor. Elever
            med samiska som modersmål får bättre möjligheter att få sin rätt
            till modersmålsundervisning tillgodosedd.
          </note>
          <note>
            Vi kristdemokrater vill att denna förändring även ska gälla för
            de andra nationella minoritetsspråken, vilket märkligt nog tycks
            ha förbisetts i pro ­ positionen. Sammantaget anser vi att regelverket
            borde medge större flexi ­ bilitet genom att man exempelvis skulle
            kunna kombinera olika undervis ­ ningsformer.
          </note>
          <note>
            Samtidigt har också våren gett många lärare och andra insikt
            i både för ‑ och nackdelar med att utan reglering utsättas för
            förväntan att tillgodo ­ se önskemål om fjärr- och distansundervisning
            parallellt med klassunder ­ visning. Vi har stor förståelse för
            den oro som lärare kan känna för att fjärr ‑ och distansundervisning
            ska lägga ytterligare sten på börda när det gäller lärares redan
            ansträngda arbetssituation.
          </note>
          <note>
            Därför är det viktigt att poängtera att vårt förslag om ökad
            flexibilitet inte gäller något fritt valt arbete utan avser elever
            som av fysiska, psykiska eller andra skäl har beviljats att, när
            det är lämpligt, delta i fjärr- eller distansundervisning från
            hemmet eller från annan plats.
          </note>
          <note>
            Därmed, fru talman, yrkar jag bifall till Kristdemokraternas
            reservation 6. Jag står självfallet bakom alla våra övriga yrkanden.
          </note>
          <note type="speaker">
            Anf. 57 LINUS SKÖLD (S):
          </note>
          <note>
            Fru talman! Jag är från Norrbotten, min dialekt till trots. Där
            är det kallt och krispigt när det är vinter, men nu på sommaren
            är det fullt av mygg och ljust dygnet runt.
          </note>
          <note>
            Det är också glest mellan husen i Norrbotten. Inför dagens debatt
            har jag med hjälp av Lärarförbundets statistikverktyg Lärarkollen
            kollat hur det ser ut med andelen heltidstjänster bemannade med
            legitimerade lärare i Norrbottens 14 kommuner.
          </note>
          <note>
            Jag noterar två saker, fru talman: För det första att andelen
            legitimerade lärare varierar stort mellan kommunerna och för det
            andra att det tycks finnas en korrelation mellan andelen legitimerade
            lärare och hur tätt det är mellan husen i dessa kommuner. De sex
            Norrbottenskommuner som har lägst andel legitimerade lärare i
            grundskolan har också en befolkningstäthet på mellan 0 och 1 invånare
            per kvadratkilometer.
          </note>
          <note>
            Lärarbristen är allvarlig, och Skolverkets senaste prognos över
            lärarbristen visar att den är här för att stanna en mycket lång
            tid om inte vi gör allt vi kan för att motverka den.
          </note>
          <note>
            Utbildningsutskottets betänkande 23 behandlar propositionen om
            fjärr- och distansundervisning. Reformen som föreslås i den är
            inget stort sy ­ stemskifte som ensamt kommer att lösa lärarbristen,
            men den kan vara en viktig dellösning.
          </note>
          <note>
            Förslaget innebär att det blir möjligt för skolhuvudmän att använda
            fjärrundervisning när det inte finns behörig lärare att tillgå.
            Meningen är såklart att bättre kunna tillgodose alla elevers rätt
            att få undervisning av legitimerad och behörig personal. Detta
            är viktigt i hela Skolsverige men kanske allra mest akut i kommuner
            där det är glest mellan husen.
          </note>
          <note>
            Kanske en eller annan byskola i Västerbottens inland som annars
            inte hade kunnat vara kvar inte behöver avvecklas när den här
            reformen finns på plats. Kanske en eller annan elev i Dalarnas
            glesaste bygder som annars hade fått väldigt lång väg till undervisning
            i vissa ämnen då inte alls behöver göra den resan – eller åtminstone
            inte lika ofta.
          </note>
          <note>
            Jag deltog för några veckor sedan i ett rundabordssamtal, där
            det deltog människor från alla delar av Skolsverige. Olika platser
            och olika yrkeskategorier i skolan fanns representerade. Skolkuratorn
            som medverkade vittnade om att distansundervisningen under våren
            har lett till ökad närvaro för vissa grupper av elever i gymnasieskolan.
            Det är de elever som vi vanligtvis refererar till som hemmasittare,
            alltså elever med problematisk skolfrånvaro. Den målgruppen ska
            framöver kunna erbjudas distansundervisning som särskilt stöd.
          </note>
          <note>
            Distansundervisning ska också kunna vara lösningen på några andra
            situationer som gör det svårt att ordna rimlig utbildning om den
            begränsas till endast närundervisning. Till exempel när en elitidrottskarriär
            eller yrkeskarriär som av nödvändighet innebär mycket resor behöver
            kunna kombineras med en gymnasieutbildning kan distansundervisning
            vara en lösning.
          </note>
          <note>
            Fru talman! Huvudregeln ska fortfarande vara att mötet mellan
            läraren och eleven sker fysiskt, i propositionen kallat närundervisning.
            Skolan har till uppdrag att socialisera, utveckla samarbetsförmåga
            och lägga en grund för ett aktivt deltagande i ett samhällsliv
            som vilar på en demokratisk värdegrund. Dessa delar utvecklas
            självklart överlägset bäst i det fysiska mö ­ tet med andra, både
            lärare och elever. Inget kan till fullo ersätta att befinna sig
            i en miljö som stimulerar till lärande och utveckling.
          </note>
          <note>
            Fru talman! Lärarbristen är ett av den svenska skolans topp-två-problem.
            Det andra är ojämlikheten och segregationen. Lärarbristen förstärks
            svårt av att skolan har kommit att bli en marknad med i princip
            fri etableringsrätt, segregerande urvalssystem och oreglerat vinstuttag
            från de peng ­ ar som skattebetalarna har bidragit med för att
            finansiera barnens skolgång. Marknadsinslagens konsekvenser visar
            sitt fula ansikte på område efter område. Vinstdrivande friskolor
            har lägre behörighetsgrad, lägre lärartäthet, lägre löner och
            högre betygsinflation än kommunala skolor. Men vi får också återkommande
            rapporter om andra problem, till exempel konkurser som över natten
            ställer elever utan utbildning, marknadsföringsskandaler och statsbidragsfiffel.
          </note>
          <note>
            Jag drar mig till minnes ett stort avslöjande av Janne Josefsson
            och Uppdrag granskning 2013. De ansökte om plats för två fiktiva
            elever och tog med en dold kamera till ett antal olika friskolor.
            Den fiktiva elev som beskrevs som högpresterande flicka fick positiva
            besked, men den fiktiva elev som hade svårigheter i skolan eller
            var stökig fick inte plats på samma skolor vid samma tillfälle.
            Avslöjandet var alltså att friskolor då, 2013, sorterade bort
            besvärliga elever. Friskolorna lät med anledning av reportaget
            meddela att det fanns anledning att ha en diskussion om etik i
            branschen.
          </note>
          <note>
            I förra veckan publicerade Aftonbladet en artikel som visar att
            inte mycket har hänt. I artikeln vittnar ett par rektorer om att
            det är vanligt att skolor som elever har sökt till ringer till
            elevernas nuvarande skolor och tar referens innan antagningen
            är klar. Det handlar alltså om lågstadie ­ elever som behöver
            ha goda referenser för att få plats på vissa skolor. Det är förstås
            r egelvidrigt och helt oacceptabelt – men en effekt av marknads
            ­ systemet.
          </note>
          <note>
            Att öppna för fjärr- och distansundervisning får inte leda till
            att de negativa konsekvenser som marknadssystemet ger försvåras
            och fördjupas . Därför är det viktigt att de lagförslag vi nu
            debatterar inte innebär några stora systemskiften, även om det
            bevisligen finns partier i kammaren som vill att de ska vara det.
            Det är inte meningen att alla elever ska ha möjlighet att välja
            distansundervisning, och fjärrundervisning ska inte användas för
            att minska huvudmännens kostnader. I stället är lagförslagen mindre,
            men viktiga, pusselbitar för att lösa några specifika problem.
            Det är därför så viktigt att det finns ett antal avgränsningar
            och krav inbyggda i reformen.
          </note>
          <note>
            Regeringen bemyndigas till exempel att utfärda riktlinjer för
            hur stor del av en elevs eller en skolenhets undervisning som
            får ske som fjärr ­ undervisning och hur stora elevgrupperna får
            vara. Det ska vara skol ­ huvudmannen som beslutar om fjärrundervisning,
            som längst för ett läsår i taget, och beslutet ska anmälas till
            Skolinspektionen. Fjärrundervisning får bara användas för att
            lösa kompetensförsörjningsproblem efter att huvudmannen har gjort
            upprepade ansträngningar att få på plats en legiti ­ merad och
            behörig lärare på den aktuella skolenheten eller om elevunder
            ­ laget är så litet att närundervisning innebär betydande organisatoriska
            eller ekonomiska svårigheter för huvudmannen. Det ska vara tillåtet
            för huvud ­ män att lägga ut fjärrundervisning på entreprenad,
            men utföraren ska vara skolhuvudman.
          </note>
          <note>
            Distansundervisning kommer som huvudregel bara att få användas
            som särskilt stöd för elever som har dokumenterade medicinska,
            psykiska eller sociala svårigheter. I grundskolan och motsvarande
            skolformer föreslås det vara en sorts sista utväg, det vill säga
            att alla andra stödinsatser ska vara testade eller dömda som utsiktslösa
            innan distansundervisning blir aktuellt. I lågstadiet krävs dessutom
            synnerliga skäl. Ett beslut om distansundervisning får gälla som
            längst en termin i taget. I gymnasiet är bestämmelserna något
            mindre rigida, och distansundervisning kan också bli aktuellt
            för en hel gymnasieutbildning i vissa fall.
          </note>
          <note>
            Också distansundervisning kommer att kunna läggas ut på entreprenad,
            men bara till huvudmän inom skolväsendet som har fått tillstånd
            från Skolinspektionen att bedriva distansundervisning.
          </note>
          <note>
            Fru talman! Låt mig sammanfattningsvis säga att de lagändringar
            vi debatterar i dag löser ett antal specifika problem i skolan.
            Fjärrundervisning kan vara en del i att lindra effekterna av lärarbristen.
            Det är kanske i synnerhet viktigt på platser som mitt eget hemlän.
            Det handlar om att tillgodose elevers rätt till undervisning med
            behöriga lärare. Distansundervisning kan bli viktigt för att erbjuda
            undervisning till vissa elever som annars kanske skulle bli helt
            utan utbildning. Det handlar om att med lite flexiblare stöd göra
            problematisk frånvaro lite mindre problematisk. Lagförslagen omgärdas
            av ett antal restriktioner och krav som gör att närundervisning
            i fortsättningen ska vara huvudregel eftersom det inte finns något
            som slår mötet mellan lärare och elev.
          </note>
          <note>
            Med detta vill jag yrka bifall till utbildningsutskottets förslag
            i betänkande 23.
          </note>
          <note>
            Jag ber om ursäkt för att jag har dragit över talartiden, men
            jag har åkt 100 mil för denna debatt – så jag tycker att jag var
            värd den tiden.
          </note>
          <note>
            (Applåder)
          </note>
          <note type="speaker">
            Anf. 58 FREDRIK CHRISTENSSON (C):
          </note>
          <note>
            Fru talman! Om en kammardebatt denna speciella vår skulle ske
            på distans är det väl debatten om fjärr- och distansundervisning.
            Även jag har tagit mig till riksdagen för första gången på flera
            månader för just denna debatt.
          </note>
          <note>
            Den största uppoffringen har gjorts av studenter inom framför
            allt gymnasieskolan, vuxenutbildningen och högskolan denna vår.
            De har på kort tid ställt om till fjärr- och distansundervisning,
            med betoning på framför allt fjärrundervisning. Även lärarna har
            gjort en stor omställning.
          </note>
          <note>
            Den bild jag har mött från denna omställning är att det generellt
            sett har fungerat förvånansvärt bra, men det har inte fungerat
            för alla elever. Elevernas behov, ämnen eller andra förutsättningar
            har spelat en roll.
          </note>
          <note>
            Under coronapandemin har det kommit ett antal bra initiativ där
            jag vill passa på att lyfta upp det initiativ som forskningsinstitutet
            Rise tillsammans med Utbildningsradion, Skolverket med fl era
            har startat, nämligen hemsidan skolahemma.se. Man bidrar med arbetsmetoder
            för lärare och rektorer samt stöd för vårdnadshavare och huvudmän.
            Den forskningssammanställning och de arbetsmetoder som har kommit
            fram i det arbetet lägger en god grund för ett framtida arbete
            när det handlar om att utveckla fjärr- och distansundervisning
            i Sverige.
          </note>
          <note>
            Denna speciella vår kommer också att kräva en särskild granskning
            och utvärdering av det som har hänt och vilka lärdomar vi kan
            dra. Vad har fungerat bra, och vad hade kunnat fungerat ännu bättre
            när det handlar om fjärr- och distansundervisning? I vilka moment
            passar den bra, och i vilka moment passar den mindre bra? Lärdomarna
            efter denna vår i det ämne vi i dag debatterar är många.
          </note>
          <note>
            Fru talman! Den proposition som vi diskuterar i dag är ett bra
            första steg för att möjliggöra fjärr- och distansundervisning
            i fler ämnen och ska ­ pa ett tydligt ramverk. Förslagen innebär
            utökade möjligheter till fjärrundervisning jämfört med i dag.
            De utökade möjligheterna till fjärrundervisning bedöms inte minst
            få positiva effekter för lands- och glesbygd i Sve ­ rige när
            det gäller att kunna erbjuda undervisning av hög kvalitet med
            behöriga lärare i hela landet.
          </note>
          <note>
            Skolan är oftast navet på landsbygden och i glesbygden, men bristen
            på lärare i allmänhet och behöriga lärare i synnerhet är tyvärr
            ett stort pro ­ blem. Att stärka kvaliteten och likvärdigheten
            i svensk skola är en prioriterad fråga för Centerpartiet. Genom
            fjärrundervisning kan kompetens delas över landet så att lärare
            kan fördela sina tjänster på flera skolor utan att dagligen själva
            behöva åka mellan de olika skolorna. Det sparar tid, och det ger
            fler tillgång till de allra bästa lärarna.
          </note>
          <note>
            Propositionen är också ett naturligt steg utifrån den genomförda
            försöksverksamheten och det arbete som behöver ske för att utveckla
            skolan i Sverige och för att kunna bidra till att fler elever
            möts av behöriga och erfarna lärare samt höja kvaliteten.
          </note>
          <note>
            Men fjärrundervisning är inte bara en nödvändig del för Sveriges
            lands- och glesbygdsskolor utan den är också en viktig faktor
            för att nyanlända elever ska få tillgång till modersmålslärare
            och studiehandledare, till exempel för skolor i utsatta områden
            i storstäderna. Genom fjärrundervisning kan skickliga och kompetenta
            lärare möta elever på såväl landsbygden som i de större städerna.
          </note>
          <note>
            Fru talman! Propositionen tar också upp distansundervisning.
            Vi har tidigare i debatten fått skillnaden mellan fjärrundervisning
            och distans ­ undervisning förklarad för oss.
          </note>
          <note>
            Distansundervisning ska få ske och användas för elever som inte
            har möjlighet att delta i närundervisning på grund av dokumenterad
            medicinsk, psykisk eller social problematik och i gymnasieskolan
            och gymnasiesärskolan även för elever som av andra skäl inte har
            möjlighet att delta. Det kan till exempel handla om elitsatsande
            idrottsmän och idrotts kvinnor eller elever som befinner sig i
            andra länder.
          </note>
          <note>
            Betänkandet innehåller också möjligheter och förbättringar när
            det gäller att skapa förutsättningar för undervisning och utbildning
            på entreprenad, vilket är en viktig förutsättning för att få huvudmän
            att hjälpas åt och bidra för att stärka svensk skola.
          </note>
          <note>
            Fru talman! Vi behöver nu på djupet analysera och dra lärdom
            av den vår som varit när det handlar om omställning till fjärr-
            och distansundervisning, som skett särskilt på gymnasieskolor
            runt om i landet. Jag ser fram emot att läsa forskningsrapporter
            och utvärderingar för att kunna dra lärdom och se vad vi behöver
            göra framöver. Men den proposition som i dag ligger på riksdagens
            bord är ett viktigt steg för att möjliggöra fler ämnen inom fjärrundervisningen
            och skapa tydliga regelverk, vilket är bra.
          </note>
          <note>
            Jag yrkar därför bifall till propositionen.
          </note>
          <note type="speaker">
            Anf. 59 ROGER HADDAD (L):
          </note>
          <note>
            Fru talman! Jag yrkar å Liberalernas vägnar bifall till propositionen
            och avslag på samtliga motionsyrkanden som inlämnats. Vi tycker
            inte att man ska bredda försöket med fjärr- och distansundervisning
            utöver det som aviserats. Försöksverksamheten förlängs ett år,
            men i de lagändringar som föreslås vill vissa partier i utskottet
            expandera möjligheten till fler ämnen och fler former och att
            besluten ska gälla över flera år. Vi i Liberalerna står inte bakom
            det.
          </note>
          <note>
            Det måste även i fortsättningen finnas ett förändringstryck på
            huvud ­ männen. Ett av skälen till att Liberalerna över huvud
            taget gick med på regeringens förslag att gå fram till riksdagen
            med den här produkten var just att man ska behålla incitament
            så att huvudmän, kommuner och frisko ­ lor inte ska avstå från
            att söka, rekrytera och locka utbildade, behöriga lä ­ rare till
            svensk skola.
          </note>
          <note>
            Som några varit inne på har vi pedagogisk segregation och stor
            lärarbrist, och tyvärr ökar andelen obehöriga lärare i hela landet
            – i synnerhet i socioekonomiskt tuffa områden, där skolorna redan
            har stora problem och där många elever som har särskilda behov
            och skulle behöva utbildade, behöriga lärare inte har det. Och
            då ska vi inte tala om situationen ute i landet när det gäller
            landsbygd och glesbygd. Där är alternativet, som det också står
            i propositionen, att man inte får den undervisningen.
          </note>
          <note>
            Jag känner inte igen den kritik som till exempel Sverigedemokraterna
            tar upp – att vi skulle sänka kraven genom att gå fram med denna
            proposition. Det står ingenstans i detta dokument eller detta
            förslag att någon obehörig ska sitta i ett klassrum och undervisa
            eleverna, utan hela syftet med propositionen är att öka elevernas
            tillgång till utbildade, behöriga lärare i till exempel matematik
            eller svenska. Jag kan garantera Robert Sten ­ kvist att den här
            produkten aldrig någonsin hade nått Helgeandsholmen och Sveriges
            riksdag om det stått i förslaget att nu sänker vi kraven, och
            nu ska i princip vem som helst kunna ställa sig i ett klassrum
            och undervisa eleverna.
          </note>
          <note>
            Det är en handledare som ska ta hand om eleverna i det klassrum
            där de är, men man ringer upp eller använder tekniken och de tekniska
            möjligheterna för att ta del av den kompetens som dessa elever
            behöver.
          </note>
          <note>
            Jag tycker att det här är bra. Det ska vara skärpta regler. Det
            står väldigt tydligt att det här inte är en huvudregel utan undantag
            och att det ska ske i begränsad omfattning. Huvudbudskapet är
            fortfarande närundervisning, kontakt med läraren och lärarledd
            undervisning. Och när man fattar beslut om den här insatsen ska
            det ske ett läsår i taget. Detta för att eleverna inte ska ha
            fjärrundervisning i flera år men också för att hela tiden ha ett
            tryck på huvudmännen att anställa behöriga lärare.
          </note>
          <note>
            Vi kommer att hålla ett öga på den produkten. Vi kommer inte
            att medverka till att sänka kraven så att eleverna inte får tillgång
            till utbildade, behöriga lärare, för det är det viktigaste för
            att höja kvaliteten och resultaten i svensk skola.
          </note>
          <note>
            (Applåder)
          </note>
          <note>
            (forts. § 19 )
          </note>
          <note>
            Ajournering
          </note>
          <note>
            Kammaren beslutade kl. 14.54 på förslag av tredje vice talmannen
            att ajournera sammanträdet till kl. 15.00, då votering skulle
            äga rum.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 15.00.
          </note>
          <note>
            § 16 Beslut om ärenden som slutdebatterats den 11 juni
          </note>
          <note>
            UU11 Strategisk exportkontroll 2019 – krigsmateriel och produkter
            med dubbla användningsområden
          </note>
          <note>
            Punkt 1 (Krigsmaterielexport m.m.)
          </note>
          <note>
            1. utskottet
          </note>
          <note>
            2. res. (V)
          </note>
          <note>
            Votering:
          </note>
          <note>
            51 för utskottet
          </note>
          <note>
            4 för res.
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 10 SD, 5 C, 3 KD, 3 L, 3 MP
          </note>
          <note>
            För res.: 4 V
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            CU21 Kompletteringar till nya EU-regler om aktieägares rättigheter
          </note>
          <note>
            Kammaren biföll utskottets förslag.
          </note>
          <note>
            MJU17 Kommissionens meddelande Den europeiska gröna given
          </note>
          <note>
            Utskottets förslag till beslut med godkännande av
          </note>
          <note>
            1. utskottets motivering
          </note>
          <note>
            2. motiveringen i res. 1 (M, KD)
          </note>
          <note>
            3. motiveringen i res. 2 (SD)
          </note>
          <note>
            Förberedande votering:
          </note>
          <note>
            14 för res. 1
          </note>
          <note>
            10 för res. 2
          </note>
          <note>
            31 avstod
          </note>
          <note>
            294 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            31 för utskottet
          </note>
          <note>
            14 för res. 1
          </note>
          <note>
            10 avstod
          </note>
          <note>
            294 frånvarande
          </note>
          <note>
            Kammaren biföll utskottets förslag till beslut med godkännande
            av utskottets motivering.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 3 L, 3 MP
          </note>
          <note>
            För res. 1: 11 M, 3 KD
          </note>
          <note>
            Avstod: 10 SD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            AU14 Mer likabehandling och ett stärkt skydd vid utstationering
          </note>
          <note>
            Punkt 1 (Regeringens lagförslag)
          </note>
          <note>
            1. utskottet
          </note>
          <note>
            2. res. 1 (M, C, KD, L)
          </note>
          <note>
            Kammaren biföll utskottets förslag med acklamation.
          </note>
          <note>
            Punkt 2 (Ytterligare förslag om stridsåtgärder och underrättelseskyldighet)
          </note>
          <note>
            1. utskottet
          </note>
          <note>
            2. res. 2 (V)
          </note>
          <note>
            Votering:
          </note>
          <note>
            51 för utskottet
          </note>
          <note>
            4 för res. 2
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 10 SD, 5 C, 3 KD, 3 L, 3 MP
          </note>
          <note>
            För res. 2: 4 V
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            § 17 Beslut om ärenden som slutdebatterats den 15 juni
          </note>
          <note>
            UU14 Nordiskt och arktiskt samarbete
          </note>
          <note>
            Punkt 1 (Nordiskt samarbete)
          </note>
          <note>
            1. utskottet
          </note>
          <note>
            2. res. 1 (SD)
          </note>
          <note>
            3. res. 2 (V)
          </note>
          <note>
            Förberedande votering:
          </note>
          <note>
            Kammaren antog med acklamation res. 1 som motförslag i huvudvoteringen.
          </note>
          <note>
            Huvudvotering:
          </note>
          <note>
            41 för utskottet
          </note>
          <note>
            10 för res. 1
          </note>
          <note>
            4 avstod
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 5 C, 3 KD, 3 L, 3 MP
          </note>
          <note>
            För res. 1: 10 SD
          </note>
          <note>
            Avstod: 4 V
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Punkt 2 (Arktis och Barentsregionen)
          </note>
          <note>
            1. utskottet
          </note>
          <note>
            2. res. 3 (C)
          </note>
          <note>
            Votering:
          </note>
          <note>
            50 för utskottet
          </note>
          <note>
            5 för res. 3
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 10 SD, 4 V, 3 KD, 3 L, 3 MP
          </note>
          <note>
            För res. 3: 5 C
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            UU18 Granskning av utländska direktinvesteringar
          </note>
          <note>
            Kammaren biföll utskottets förslag.
          </note>
          <note>
            JuU34 Ungdomsövervakning
          </note>
          <note>
            Punkt 1 (Ungdomsövervakning)
          </note>
          <note>
            1. utskottet
          </note>
          <note>
            2. res. 1 (V)
          </note>
          <note>
            Votering:
          </note>
          <note>
            51 för utskottet
          </note>
          <note>
            4 för res. 1
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 10 SD, 5 C, 3 KD, 3 L, 3 MP
          </note>
          <note>
            För res. 1: 4 V
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Punkt 2 (Tillämpningsområdet)
          </note>
          <note>
            1. utskottet
          </note>
          <note>
            2. res. 2 (SD)
          </note>
          <note>
            Votering:
          </note>
          <note>
            45 för utskottet
          </note>
          <note>
            10 för res. 2
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 5 C, 4 V, 3 KD, 3 L, 3 MP
          </note>
          <note>
            För res. 2: 10 SD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Punkt 3 (Omfattningen av helghemarrest)
          </note>
          <note>
            1. utskottet
          </note>
          <note>
            2. res. 3 (S, V, MP)
          </note>
          <note>
            Votering:
          </note>
          <note>
            32 för utskottet
          </note>
          <note>
            23 för res. 3
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 11 M, 10 SD, 5 C, 3 KD, 3 L
          </note>
          <note>
            För res. 3: 16 S, 4 V, 3 MP
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Punkt 6 (Sekretess mellan socialtjänst och polis)
          </note>
          <note>
            1. utskottet
          </note>
          <note>
            2. res. 6 (M, KD)
          </note>
          <note>
            Votering:
          </note>
          <note>
            41 för utskottet
          </note>
          <note>
            14 för res. 6
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 10 SD, 5 C, 4 V, 3 L, 3 MP
          </note>
          <note>
            För res. 6: 11 M, 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Punkt 7 (Åtgärder enligt LVU)
          </note>
          <note>
            1. utskottet
          </note>
          <note>
            2. res. 7 (M)
          </note>
          <note>
            Votering:
          </note>
          <note>
            44 för utskottet
          </note>
          <note>
            11 för res. 7
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 10 SD, 5 C, 4 V, 3 KD, 3 L, 3 MP
          </note>
          <note>
            För res. 7: 11 M
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            KrU12 Riksrevisionens rapport om fri entré till statliga museer
          </note>
          <note>
            Punkt 1 (Reformens syfte och mål)
          </note>
          <note>
            1. utskottet
          </note>
          <note>
            2. res. 1 (M)
          </note>
          <note>
            Votering:
          </note>
          <note>
            34 för utskottet
          </note>
          <note>
            11 för res. 1
          </note>
          <note>
            10 avstod
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 3 KD, 3 L, 3 MP
          </note>
          <note>
            För res. 1: 11 M
          </note>
          <note>
            Avstod: 10 SD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Punkt 3 (Museernas förutsättningar att utföra sina huvuduppdrag)
          </note>
          <note>
            1. utskottet
          </note>
          <note>
            2. res. 5 (SD)
          </note>
          <note>
            Votering:
          </note>
          <note>
            34 för utskottet
          </note>
          <note>
            10 för res. 5
          </note>
          <note>
            11 avstod
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 3 KD, 3 L, 3 MP
          </note>
          <note>
            För res. 5: 10 SD
          </note>
          <note>
            Avstod: 11 M
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            TU15 Järnvägs- och kollektivtrafikfrågor
          </note>
          <note>
            Punkt 1 (Stambanor för höghastighetståg)
          </note>
          <note>
            1. utskottet
          </note>
          <note>
            2. res. 1 (M, SD, KD)
          </note>
          <note>
            3. res. 2 (L)
          </note>
          <note>
            Förberedande votering:
          </note>
          <note>
            24 för res. 1
          </note>
          <note>
            3 för res. 2
          </note>
          <note>
            28 avstod
          </note>
          <note>
            294 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            28 för utskottet
          </note>
          <note>
            24 för res. 1
          </note>
          <note>
            3 avstod
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 3 MP
          </note>
          <note>
            För res. 1: 11 M, 10 SD, 3 KD
          </note>
          <note>
            Avstod: 3 L
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Punkt 6 (Banavgifter)
          </note>
          <note>
            1. utskottet
          </note>
          <note>
            2. res. 11 (V)
          </note>
          <note>
            Votering:
          </note>
          <note>
            51 för utskottet
          </note>
          <note>
            4 för res. 11
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 10 SD, 5 C, 3 KD, 3 L, 3 MP
          </note>
          <note>
            För res. 11: 4 V
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Punkt 14 (Ökad kollektivtrafik)
          </note>
          <note>
            1. utskottet
          </note>
          <note>
            2. res. 23 (C)
          </note>
          <note>
            Votering:
          </note>
          <note>
            43 för utskottet
          </note>
          <note>
            5 för res. 23
          </note>
          <note>
            7 avstod
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 10 SD, 3 KD, 3 MP
          </note>
          <note>
            För res. 23: 5 C
          </note>
          <note>
            Avstod: 4 V, 3 L
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            TU17 Kompletterande bestämmelser till EU:s förordning om godkännande
            av och marknadskontroll över motorfordon
          </note>
          <note>
            Kammaren biföll utskottets förslag.
          </note>
          <note>
            MJU19 En förbättrad tillsyn på miljöområdet och livsmedelspolitik
          </note>
          <note>
            Punkt 4 (Livsmedelskontroll)
          </note>
          <note>
            1. utskottet
          </note>
          <note>
            2. res. 3 (M, SD)
          </note>
          <note>
            Votering:
          </note>
          <note>
            34 för utskottet
          </note>
          <note>
            21 för res. 3
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 3 KD, 3 L, 3 MP
          </note>
          <note>
            För res. 3: 11 M, 10 SD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Punkt 5 (Märkning av livsmedel från länder med afrikansk svinpest)
          </note>
          <note>
            1. utskottet
          </note>
          <note>
            2. res. 4 (SD)
          </note>
          <note>
            Votering:
          </note>
          <note>
            45 för utskottet
          </note>
          <note>
            10 för res. 4
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 5 C, 4 V, 3 KD, 3 L, 3 MP
          </note>
          <note>
            För res. 4: 10 SD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Punkt 7 (Märkning av fiskprodukter)
          </note>
          <note>
            1. utskottet
          </note>
          <note>
            2. res. 5 (L)
          </note>
          <note>
            Votering:
          </note>
          <note>
            52 för utskottet
          </note>
          <note>
            3 för res. 5
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 10 SD, 5 C, 4 V, 3 KD, 3 MP
          </note>
          <note>
            För res. 5: 3 L
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Punkt 8 (Klimatmärkning av livsmedel)
          </note>
          <note>
            1. utskottet
          </note>
          <note>
            2. res. 6 (C)
          </note>
          <note>
            Votering:
          </note>
          <note>
            50 för utskottet
          </note>
          <note>
            5 för res. 6
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 10 SD, 4 V, 3 KD, 3 L, 3 MP
          </note>
          <note>
            För res. 6: 5 C
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Punkt 11 (Förenklad försäljning av vildsvinskött)
          </note>
          <note>
            1. utskottet
          </note>
          <note>
            2. res. 10 (M, SD, KD)
          </note>
          <note>
            Votering:
          </note>
          <note>
            31 för utskottet
          </note>
          <note>
            24 för res. 10
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 3 L, 3 MP
          </note>
          <note>
            För res. 10: 11 M, 10 SD, 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            MJU20 Genomförande av EU-direktiv på avfallsområdet
          </note>
          <note>
            Punkt 2 (Konsekvenser av genomförandet av de reviderade avfallsdirektiven)
          </note>
          <note>
            1. utskottet
          </note>
          <note>
            2. res. 1 (SD, KD)
          </note>
          <note>
            3. res. 2 (M)
          </note>
          <note>
            Förberedande votering:
          </note>
          <note>
            13 för res. 1
          </note>
          <note>
            11 för res. 2
          </note>
          <note>
            31 avstod
          </note>
          <note>
            294 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            31 för utskottet
          </note>
          <note>
            13 för res. 1
          </note>
          <note>
            11 avstod
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 3 L, 3 MP
          </note>
          <note>
            För res. 1: 10 SD, 3 KD
          </note>
          <note>
            Avstod: 11 M
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            § 18 Beslut om ärenden som slutdebatterats vid dagens sammanträde
          </note>
          <note>
            FiU20 Riktlinjer för den ekonomiska politiken
          </note>
          <note>
            1. utskottet
          </note>
          <note>
            2. res . 1 (M)
          </note>
          <note>
            3. res . 2 (SD)
          </note>
          <note>
            4. res . 3 (V)
          </note>
          <note>
            5. utskottets förslag med den ändring som föranleddes av bifall
            till mot. 2019/20:3604 av Ebba Busch m.fl. (KD)
          </note>
          <note>
            6. utskottets förslag med den ändring som föranleddes av bifall
            till mot. 2019/20:3601 av Amineh Kakabaveh (-)
          </note>
          <note>
            Förberedande votering 1:
          </note>
          <note>
            Kammaren antog med acklamation mot. 2019/20:3604 som motförslag
            i nästa förberedande votering.
          </note>
          <note>
            Förberedande votering 2:
          </note>
          <note>
            4 för res. 3
          </note>
          <note>
            3 för mot. 2019/20:3604
          </note>
          <note>
            48 avstod
          </note>
          <note>
            294 frånvarande
          </note>
          <note>
            Kammaren biträdde res. 3.
          </note>
          <note>
            Förberedande votering 3:
          </note>
          <note>
            10 för res. 2
          </note>
          <note>
            4 för res. 3
          </note>
          <note>
            41 avstod
          </note>
          <note>
            294 frånvarande
          </note>
          <note>
            Kammaren biträdde res. 2.
          </note>
          <note>
            Förberedande votering 4:
          </note>
          <note>
            11 för res. 1
          </note>
          <note>
            10 för res. 2
          </note>
          <note>
            34 avstod
          </note>
          <note>
            294 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            27 för utskottet
          </note>
          <note>
            11 för res. 1
          </note>
          <note>
            17 avstod
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 3 L, 3 MP
          </note>
          <note>
            För res. 1: 11 M
          </note>
          <note>
            Avstod: 10 SD, 4 V, 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            FiU21 Vårändringsbudget för 2020
          </note>
          <note>
            Kammaren biföll utskottets förslag.
          </note>
          <note>
            FiU24 Utvärdering av penningpolitiken för perioden 2017–2019
          </note>
          <note>
            Kammaren biföll utskottets förslag.
          </note>
          <note>
            FiU41 Anpassade regler för understödsföreningar som inte är tjänste
            ­ pensionskassor
          </note>
          <note>
            Kammaren biföll utskottets förslag.
          </note>
          <note>
            FiU44 Riksrevisionens rapport om tillämpningen av det finanspolitiska
            ramverket 2019
          </note>
          <note>
            Kammaren biföll utskottets förslag.
          </note>
          <note>
            FiU45 Utvärdering av statens upplåning och skuldförvaltning 2015
            − 2019
          </note>
          <note>
            Kammaren biföll utskottets förslag.
          </note>
          <note>
            FiU46 Riksrevisionens rapport om Svenska skeppshypotekskassan
          </note>
          <note>
            Kammaren biföll utskottets förslag.
          </note>
          <note>
            FiU50 Ny associationsrätt för medlemsbanker
          </note>
          <note>
            Kammaren biföll utskottets förslag.
          </note>
          <note>
            FiU57 Medgivande för Riksbanken att ingå ett avtal om lån till
            Internationella valutafonden (IMF)
          </note>
          <note>
            1. utskottet
          </note>
          <note>
            2. res. (SD)
          </note>
          <note>
            Votering:
          </note>
          <note>
            45 för utskottet
          </note>
          <note>
            10 för res.
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 5 C, 4 V, 3 KD, 3 L, 3 MP
          </note>
          <note>
            För res.: 10 SD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            § 19 (forts. från § 15) Fjärrundervisning, distansundervisning
            och vissa frågor om entreprenad (forts. UbU23)
          </note>
          <note type="speaker">
            Anf. 60 MATS BERGLUND (MP):
          </note>
          <note>
            Fru talman! De senaste månaderna har varit mycket annorlunda
            på många sätt. Det gäller inte minst skolan. Sveriges lärare och
            elever har fått genomgå en omfattande snabbkurs i digitala undervisningsformer,
            såväl fjärrundervisning som distansundervisning. Jag vill verkligen
            säga att det är fantastiska insatser som har gjorts av personalen
            ute i svensk skola som har tagit sig an utmaningarna och klarat
            en termin som förmodligen inte påminner om någonting annat i skolans
            historia.
          </note>
          <note>
            Vi har alla lärt oss mycket. Vi har lärt oss hur vi praktiskt
            kan överbrygga hinder och har blivit bättre på fjärr- och distansundervisning.
            Men vi har också påmints om skolans stora betydelse utöver undervisningen.
            Det handlar om betydelsen som socialt skyddsnät för de mest utsatta
            barnen i vårt samhälle. Det handlar om betydelsen av skolmaten
            och tillgången till elevhälsans personal. Men det handlar också
            om hur viktig närundervisningen, alltså den fysiska undervisningen
            på plats i klassrummet, faktiskt är och särskilt för de barn som
            redan har tuffa förutsättningar.
          </note>
          <note>
            Vi oroas av att det särskilda stödet kanske inte har fungerat
            som det hade behövts i den digitala miljön. Samtidigt ser vi försiktiga
            men ändå vissa positiva signaler från några elevgrupper som nu
            har haft en betydligt större skolnärvaro när de har kunnat ta
            del av undervisningen från hemmiljön i stället för i skolan.
          </note>
          <note>
            Fru talman! I dag debatterar vi utbildningsutskottets betänkande
            om fjärrundervisning, distansundervisning och vissa frågor om
            entreprenad. Det är ett förslag som Miljöpartiet och Socialdemokraterna
            förberedde i regeringen långt innan vi hade en pandemi. Syftet
            med förslaget är att bätt ­ re ta till vara digitaliseringens
            möjligheter till undervisning när närundervisning av olika skäl
            inte är möjlig.
          </note>
          <note>
            Det kan till exempel bli aktuellt med fjärrundervisning om det
            för viss undervisning inte finns någon lärare inom huvudmannens
            skolenhet som uppfyller skollagens krav på legitimation och behörighet
            och huvudmannen trots upprepade ansträngningar inte har lyckats
            anställa en sådan lärare, eller om elevunderlaget för en viss
            skolenhet är så begränsat att när ­ undervisning inom skolenheten
            leder till betydande organisatoriska eller ekonomiska svårigheter
            för huvudmannen, alltså när det är alldeles för få elever i närområdet.
          </note>
          <note>
            Vi tror att dessa förslag kan få stor betydelse framför allt
            på Sveriges landsbygd och i glesbygder där det i dag är svårt
            att rekrytera behöriga lärare i vissa ämnen. Flera ledamöter har
            varit inne på det tidigare i debatten.
          </note>
          <note>
            Samtidigt är det viktigt att vi inte nöjer oss med en situation
            med stor lärarbrist. Arbetet med att rekrytera fler till läraryrket
            fortsätter intensivt. Miljöpartiet har arbetat med läraryrkets
            attraktivitet under lång tid och infört till exempel lärarlönelyftet.
            Vi har också minskat lärares arbetsbörda på olika sätt, bland
            annat genom färre obligatoriska nationella prov.
          </note>
          <note>
            Fru talman! När det gäller distansundervisning föreslår vi att
            sådan ska få användas för en elev som inte kan delta i närundervisning
            på grund av en dokumenterad medicinsk, psykisk eller social problematik.
            I gymnasieskolan och i gymnasiesärskolan ska sådan få användas
            även för elever som av andra särskilda skäl inte kan delta i närundervisningen.
            Det kan handla om elever som håller på med elitidrott eller har
            en yrkeskarriär som innebär mycket resande och därför inte kan
            vara så mycket närvarande. Det kan också handla om elever som
            bor utomlands tillsammans med sina föräldrar eller sina vårdnadshavare.
            Det behöver i sådana fall tas beslut från fall till fall om detta
            är tillämpligt.
          </note>
          <note>
            Miljöpartiet tycker att det är angeläget att vi på allvar tar
            till oss den kunskap om effekterna av den fjärr- och distansundervisning
            som har bedrivits under denna period med coronapandemin. När vi
            utvärderar de erfarenheter som vi har fått av det som har skett
            under våren kan det leda till att elever som kan lyckas bättre
            med distansundervisning också ska kunna få ta del av sådan i större
            utsträckning även framöver.
          </note>
          <note>
            Slutligen har skollagens kapitel om entreprenad också setts över.
            Det föreslås i propositionen att fjärrundervisning och distansundervisning
            ska kunna överlämnas på entreprenad inom vissa ramar.
          </note>
          <note>
            Med detta yrkar jag bifall till förslaget i betänkandet.
          </note>
          <note>
            (Applåder)
          </note>
          <note type="speaker">
            Anf. 61 MARIA STOCKHAUS (M):
          </note>
          <note>
            Fru talman! Det är trevligt att få diskutera utbildningsfrågor
            i allmänhet och inte minst fjärrundervisning i synnerhet.
          </note>
          <note>
            Corona har slagit hårt mot världen, Sveriges befolkning och svensk
            skola. Lärare, rektorer och annan skolpersonal gör heroiska insatser
            varje dag, inte minst de som på kort varsel har fått gå över till
            fjärrundervisning.
          </note>
          <note>
            Men det finns också positiva saker som sker i kriser. Dit hör
            arbetet med att skolan har fått sig en skjuts när det gäller just
            arbetet med olika digitala lösningar. Det måste vi kunna ta till
            oss, alltså att det även mitt i en kris faktiskt kan ske positiva
            saker.
          </note>
          <note>
            Vi moderater är bekymrade över det förslag som har kommit när
            det gäller fjärr- och distansundervisning. Det innebär att det
            tas steg tillbaka när det gäller möjligheterna att bedriva fjärr-
            och distansundervisning jämfört med i dag. Det skriver Per-Arne
            Andersson, chef för utbildning vid Sveriges Kommuner och Regioner
            och Ulla Hamilton, Friskolornas riksförbund.
          </note>
          <note>
            Regeringens förslag innebär att möjligheterna för fjärrundervisning
            begränsas. Det ska ske endast om ingen behörig lärare finns att
            tillgå trots upprepade försök att rekrytera. Det ska endast ske
            i teoretiska ämnen, och tillstånd ska ges för endast ett år i
            taget och med begränsningar i elevgruppers storlek. Det är den
            framtid som regeringen ger fjärrundervisningen.
          </note>
          <note>
            Ni hör själva: Begränsa och försvåra så mycket som möjligt. Med
            tanke på att det handlar om att köpa in utrustning för att kunna
            bedriva fjärr ­ undervisning och att det finns en osäkerhet i
            och med att man får tillstånd för bara ett år i taget blir detta
            ytterligare problematiskt.
          </note>
          <note>
            Åtskilliga rektorer och lärare vittnar om att vårens distansundervisning
            har varit lyckad, speciellt för elever som har haft stor skolfrånvaro
            tidigare. I vissa fall har man uppnått 100 procents närvaro tack
            vare distansundervisningen. Det är verkligen någonting som vi
            politiker borde bejaka och inte förhindra, som regeringen vill.
          </note>
          <note>
            Vi tror på digitaliseringens möjligheter, och vi vill öppna upp
            för den utvecklingspotential som fjärr- och distansundervisning
            men även andra digitala lösningar faktiskt innebär. Vi vill att
            fjärr- och distansundervisning ska vara möjliga i alla ämnen och
            inte bara i de teoretiska. Vi vill inte begränsa elevgruppernas
            storlek, och vi vill hellre ha långsiktiga beslut speciellt med
            tanke på den utrustning som krävs för att bedriva denna typ av
            undervisning. Skolinspektionen kan följa att undervisningen sker
            med den bästa kvaliteten.
          </note>
          <note>
            I många debatter här i kammaren har vi talat om att ha tillit
            till profes ­ sionen, att visa att vi litar på att rektorer och
            lärare ute på våra skolor faktiskt vet vad som är bäst för eleverna.
            Denna proposition och dessa förslag när det gäller fjärrundervisning
            går verkligen i motsatt riktning. Här skick ­ ar riksdagen tyvärr
            tydliga signaler till professionen om att man inte litar på dem
            och inte tror att de är kvalificerade nog att bedöma när fjärr-
            och distansundervisning kan innebära att skolan blir bättre och
            att resultaten blir bättre för eleverna ute i verksamheterna.
          </note>
          <note>
            Jag tycker att det är sorgligt att vi inte tar till vara möjligheterna
            och att vi inte litar på dem som jobbar ute på våra skolor och
            på att de kan se möjligheterna och ta vara på dessa på ett sätt
            som gynnar deras elever.
          </note>
          <note>
            Vi ser skolans kunskapsuppdrag som det viktigaste målet. Därför
            vill vi att fjärrundervisning ska få användas för olika typer
            av undervisning och i större utsträckning än det som propositionen
            föreslår.
          </note>
          <note>
            Låt något gott komma av denna kris! Se möjligheterna, och begränsa
            inte sönder möjligheterna att använda detta verktyg!
          </note>
          <note>
            Fru talman! Vi står naturligtvis bakom alla våra reservationer,
            men för att vinna tid vid voteringen yrkar jag bifall endast till
            reservation nr 1.
          </note>
          <note>
            (Applåder)
          </note>
          <note type="speaker">
            Anf. 62 LINUS SKÖLD (S) replik:
          </note>
          <note>
            Fru talman! I stora stycken delar Maria Stockhaus och jag ingången
            att det ska vara möjligt att undervisa på distans för att lösa
            vissa problem. Det ska också vara möjligt att använda fjärrundervisning
            för att lösa vissa andra problem.
          </note>
          <note>
            Det verkar dock som att vi skiljer oss åt när det kommer till
            hur vi ser på det mellanmänskliga mötet. Till viss del måste detta
            betyda att vi skiljer oss åt i synen på vad som är skolans roll
            och uppdrag. Det som är skolans fostransuppdrag – det som handlar
            om socialisering och om värdegrund – sköts bäst i mötet mellan
            lärare och elev.
          </note>
          <note>
            Skoltiden skulle kunna liknas vid en resa. Vi vill att resan
            ska vara en äventyrsresa och inte en charterresa. Varje äventyrsresa
            kräver att man har en guide, och den guiden är läraren. För att
            en elev ska följa läraren, eller guiden, på den snåriga resa som
            livet kan vara när man är ung vuxen – vilket det i många av dessa
            fall handlar om, i alla fall när det blir fråga om distansundervisning
            – krävs det tillit i relationen. Relationen mellan resenär och
            guide kräver att resenären litar på guiden, och detsamma gäller
            mellan eleven och läraren.
          </note>
          <note>
            Tillit och relationer skapas bäst när vi möts ansikte mot ansikte.
            Håller inte Maria Stockhaus med om detta? Finns det inte ett värde
            i det mellanmänskliga mötet som gör att det är värt att ha kvar
            närundervisning som huvudregel i både grundskolan och gymnasieskolan?
          </note>
          <note type="speaker">
            Anf. 63 MARIA STOCKHAUS (M) replik:
          </note>
          <note>
            Fru talman! Linus Sköld får det att låta som att Moderaterna
            vill verka för en skola där distans- och fjärrundervisning tar
            över all undervisning, men det är det över huvud taget inte fråga
            om. Detta är en lösning som kan behöva användas i många olika
            situationer och i många olika ämnen. Det vi är ute efter är att
            vi ska visa tillit till dem som jobbar i skolan – till rektorer
            och till lärare. När de ser att undervisningen skulle bli bättre
            och att fler elever skulle ha möjlighet att nå målen genom att
            man använder digitala verktyg ska inte vi från denna kammare begränsa
            deras möjligheter att använda dem.
          </note>
          <note>
            Jag ser också ett stort problem i frågan om tillit till professionen
            när vi säger att vi förväntar oss att man ska köpa in all utrustning
            för att bedriva denna verksamhet samtidigt som man bara får tillstånd
            ett år i taget. Det är väldigt mycket hängslen och livrem i denna
            lagstiftning, och det är en tydlig signal om att vi inte litar
            på dem ute på skolorna eller på att de klarar av att bedöma när
            och i vilken omfattning det är rimligt att ha denna typ av undervisning.
          </note>
          <note>
            Vi är helt överens om det grundläggande uppdraget och om vikten
            av social samvaro och av att man träffas fysiskt. Det vi vänder
            oss emot är den totala bristen på tillit till professionen i skolan
            – i detta sammanhang – samt det här med att begränsa och försvåra
            så mycket som möjligt i stället för att öppna upp möjligheter.
          </note>
          <note>
            Vi har ändå, tack vare den tidigare alliansregeringen, i Skolinspektio
            ­ nen en kontrollinstans som har möjlighet att vidta åtgärder
            om inte skolan lever upp till det breda uppdrag som den faktiskt
            har.
          </note>
          <note>
            Jag tycker att det är bedrövligt tråkigt med de begränsningar
            som finns. När Linus Sköld talar om tillit blir det nästan parodiskt
            med tanke på den totala brist på tillit till professionen i skolan
            som denna proposition andas.
          </note>
          <note type="speaker">
            Anf. 64 LINUS SKÖLD (S) replik:
          </note>
          <note>
            Fru talman! Det handlar inte om brist på tillit till professionen
            utan om brist på tillit till ett dysfunktionellt marknadssystem,
            skulle jag säga.
          </note>
          <note>
            De förslag Moderaterna har lagt fram med anledning av denna proposition
            skulle öppna upp för en helt fri marknad där distansundervisning
            skulle kunna erbjudas som ett alternativ till närundervisning
            för alla elever. Det ska vara valbart för alla elever att delta
            i distansundervisning i stället för närundervisning. Vi förstår
            ju vad detta skulle göra med friskoleföretagens kostnader – de
            skulle sjunka direkt, och det skulle finnas en ny möj ­ lighet
            att göra vinst på skolbarn. Det är ju egentligen detta som är
            Moderaternas huvudsyfte här.
          </note>
          <note>
            Det är samma sak när det kommer till att Moderaterna vänder sig
            emot möjligheten att begränsa elevgruppernas storlek vid fjärrundervisning.
            Moderaterna vill inte ha någon sådan begränsning, för om man kan
            ha klasser med 100 elever på fjärrundervisning kan man tjäna jättemycket
            pengar på den undervisningen. Det förvånar mig inte att Moderaterna
            är emot detta, men jag tycker att det skulle vara ett dåligt system.
          </note>
          <note>
            Tycker inte Maria Stockhaus också att det skulle vara ett dåligt
            system?
          </note>
          <note type="speaker">
            Anf. 65 MARIA STOCKHAUS (M) replik:
          </note>
          <note>
            Fru talman! Från moderat håll har vi tillit även till friskolorna,
            till att den personal och de rektorer som jobbar där kan leva
            upp till de styrdokument som vi beslutar om härifrån samt till
            att de sätter elevernas intressen i första rummet och styr mot
            att säkerställa att fler elever når målen.
          </note>
          <note>
            Detta är en ideologisk fråga. Tror vi att fristående skolor kan
            leverera kvalitet och faktiskt är intresserade av att eleverna
            lär sig någonting, eller tror vi att det enda de är intresserade
            av är att tjäna pengar? Jag har tillit till att de har fokus på
            elevernas kunskapsresultat.
          </note>
          <note>
            Det finns många kommunala huvudmän – här i närheten finns ett
            antal – som fullkomligt struntar i hur det går för eleverna. Det
            finns skolor som år ut och år in får gå med dåliga resultat utan
            att kommunen vidtar några åtgärder. Botkyrka, där Linus Skölds
            partikollegor har styrt under mycket lång tid, är ett lysande
            exempel. Den kommunala huvudmannen där visar en total brist på
            intresse för hur det går för eleverna; man låter dem misslyckas
            år ut och år in utan att vidta några åtgärder.
          </note>
          <note>
            Jag skulle vilja se det som att det viktiga är att vi litar på
            att profes ­ sionen klarar av att bedöma när detta är rimligt
            att använda och när det inte är det. Styrdokumenten gäller. Skolinspektionen
            finns på plats. Jag skulle önska att man kunde vidta tuffare åtgärder
            mot kommunala huvudmän som inte sköter sig, vilket jag tycker
            att man har varit lite mesig med.
          </note>
          <note>
            Oavsett om det är en kommunal eller en fristående huvudman måste
            det finnas tillit till att huvudmannen ser till elevernas bästa.
            Det finns lysande exempel på friskolor och på kommunala huvudmän,
            likaväl som det finns urusla kommunala huvudmän och urusla fristående
            huvudmän. Frågan om kvalitet har inte med huvudmannaskapet att
            göra.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 17 juni.)
          </note>
          <note>
            § 20 Riksrevisionens rapport om resurseffektivitet och produktivitet
            vid Sveriges lärosäten i nordisk jämförelse
          </note>
          <note>
            Utbildningsutskottets betänkande 2019/20:UbU21
          </note>
          <note>
            Riksrevisionens rapport om resurseffektivitet och produktivitet
            vid Sveriges lärosäten i nordisk jämförelse (skr. 2019/20:60)
          </note>
          <note>
            föredrogs.
          </note>
          <note type="speaker">
            Anf. 66 ROBERT STENKVIST (SD):
          </note>
          <note>
            Fru talman! Jag yrkar bifall till reservationen i detta ärende.
          </note>
          <note>
            Detta är lite mer mitt eget anförande. Det förra var av en partikamrat,
            och det var därför jag inte tryckte på replikknappen när jag blev
            apostroferad.
          </note>
          <note>
            Jag är inte för konkurrens i alla möjliga och omöjliga situationer.
            Jag anser till exempel att det är vansinne att olika företag ska
            konkurrera om att få underhålla olika sträckor i vårt järnvägsnät.
            Det har visat sig vara en extremliberalism som inte fungerar i
            praktiken. Men sund konkurrens mellan lärosäten gällande olika
            utbildningar är sannolikt något som i allt väsentligt tjänar ett
            gott syfte.
          </note>
          <note>
            Nu ligger det ett bra förslag på bordet. Vad är det för fel med
            att olika lärosäten presenterar sina resultat på olika utbildningar
            i en gemensam portal av något slag där alla blivande studenter
            på ett lättillgängligt sätt kan jämföra olika utbildningar? Vi
            kan diskutera vilka parametrar som ska ingå i denna portal och
            vilka parametrar som är relevanta, men själva idén i sig kan jag
            faktiskt inte förstå att någon vettig människa motsätter sig.
          </note>
          <note>
            Denna portal skulle främst vara till för blivande studenter,
            men inte enkom. Jag skulle till exempel också studera den med
            ganska stort intresse, och jag hoppas att fler här inne skulle
            göra det. Ett resultat av en sådan åskådlig och användarvänlig
            portal skulle sannolikt bli att vi skulle upptäcka att några lärosäten
            är bättre på några utbildningar och att andra är bättre på helt
            andra utbildningar. Är det någon här inne som inte redan anat
            eller fattat detta? Det är s orgligt i så fall. Vi politiker ska
            i den bästa av världar förhålla oss till verkligheten, inte till
            tramsideologier.
          </note>
          <note>
            Information, relevant och åskådlig, hjälper studenter att välja
            rätt utbildning. Jag frågar mig själv hur mycket studenters felval
            kostar den enskilde och samhället. Sannolikt kan vi inte undanröja
            alla felval; det har med den mänskliga naturen att göra. Men vi
            kan hjälpas åt att minska dessa felval utan politisk prestige.
            Då vore mycket vunnet. Vi tänker själva föregå med gott exempel
            och stödja ett centerförslag här.
          </note>
          <note>
            Jag är övertygad om att ökad konkurrens hjälper lärosätena att
            vässa sina utbildningar. De lärosäten som underpresterar tvingas
            arbeta med att stärka kvaliteten och förbättra genomströmningen.
            Förslaget kan också innebära att något lärosäte i slutändan får
            lägga ned en utbildning. Men det skulle säkert vara en utbildning
            som i alla fall skulle läggas ned i ett senare skede, och som
            något annat lärosäte skulle kunna ta över och göra ännu bättre
            – ingen katastrof, således.
          </note>
          <note>
            Slutligen, fru talman, vill jag säga några korta ord om skrivelsen
            i övrigt när jag ändå står här i talarstolen.
          </note>
          <note>
            Sammantaget visar Riksrevisionens rapport att det inte föreligger
            någon alarmerande situation när det gäller resurseffektiviteten
            vid svenska lärosäten. Vi ligger inte allra högst, men vi ligger
            inte heller i botten. Dessutom är effektivitet ett svårt och mångfasetterat
            begrepp i sammanhanget.
          </note>
          <note>
            Ta det här med citeringar i forskningspublikationer. En nation
            kan, föreställer jag mig, ligga i topp, men ändå kan en annan
            nation som ligger lägre komma med de avgörande uppfinningarna
            och innovationerna. Jag tycker att man ska granska effektiviteten
            också med det sunda förnuftet som verktyg.
          </note>
          <note>
            Riksrevisionen belyser dock en svag punkt vid några lärosäten,
            att det är för hög personalomsättning. Riksrevisionen konstaterar
            att det är den faktor som med säkerhet påverkar resurseffektiveten.
            Det är alltså av vikt att regering och andra aktörer, till exempel
            Högskoleverket, undersöker detta.
          </note>
          <note>
            Man kan också förmoda att det föreligger brister inom arbetsmiljön
            på dessa lärosäten. Det behöver ju inte ens vara ett helt lärosäte
            som lider av personalomsättning. Det kan vara en enskild fakultet
            som är drabbad av detta. Om inte för resurseffektiviteten bör
            man av arbetsmiljöskäl ta detta med för hög personalomsättning
            på största allvar.
          </note>
          <note>
            (forts.)
          </note>
          <note>
            Ajournering
          </note>
          <note>
            Kammaren beslutade kl. 15.53 på förslag av förste vice talmannen
            att ajournera sammanträdet till kl. 18.00.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 18.00.
          </note>
          <note>
            § 20 (forts . ) Riksrevisionens rapport om resurseffektivitet
            och produktivitet vid Sveriges lärosäten i nordisk jämförelse
            (forts. UbU21)
          </note>
          <note type="speaker">
            Anf. 67 FREDRIK CHRISTENSSON (C):
          </note>
          <note>
            Fru talman! Vi debatterar nu regeringens skrivelse till riksdagen
            angående Riksrevisionens rapport om resurseffektivitet och produktivitet
            vid svenska lärosäten i nordisk jämförelse.
          </note>
          <note>
            Granskningen drar övergripande slutsatser utifrån att ha studerat
            svenska lärosäten och konstaterar att dessa står sig relativt
            väl vad gäller resurseffektivitet och produktivitet. Den pekar
            samtidigt på att det finns en del förbättringspotential för vissa
            lärosäten.
          </note>
          <note>
            Föregående talare poängterade sambandet mellan personalomsättning
            och effektivitetstal och att hög personalomsättning ger en lägre
            effektivitet.
          </note>
          <note>
            Tidigare granskningar av Riksrevisionen på detta område har visat
            liknande negativa samband när det gäller distansstudier och effektivitetstal,
            men det syns inte i denna granskning. Detta kan ha flera orsaker,
            till exempel förskjutning mot fler programstudier, förbättrad
            teknik och ändrade arbetssätt, det vill säga att lärosätena utvecklas
            och lär sig.
          </note>
          <note>
            Rapporten lyfter också fram möjligheten att förbättra genomströmningen
            och därmed minska avhoppen och förbättra studenternas utbildningsprestationer.
            Man pekar bland annat på att det systematiska kvalitetsarbetet
            kan förbättras på lärosätena och vikten av att följa upp effekterna
            av de åtgärder som sätts in.
          </note>
          <note>
            Fru talman! Studenter lägger i genomsnitt tre till fem år på
            högskole ­ studier. De lämnar förhoppningsvis högskolan med en
            examen men också med stora studieskulder. De har gjort en av de
            största investeringarna någonsin i livet.
          </note>
          <note>
            Det som påverkar valen till högre utbildning är bland annat familjebakgrund.
            Det vi kan se inom den högre utbildningen är att bristande information
            och vägledning gör att blivande studenter blir beroende av kloka
            råd från familj och vänner, vilket syns i val av utbildning och
            lärosäte. Studenter från studieovana hem är överrepresenterade
            när det gäller avhopp. Felval är en viktig orsak till avhopp,
            och felval kostar också samhället mycket och leder till ett mindre
            effektivt system.
          </note>
          <note>
            Bättre och ökad information ger studenterna förutsättningar att
            välja rätt från början. Det skapar en konkurrenssituation när
            det gäller att rekrytera studenterna, vilket gör att utbildningarna
            behöver utvecklas för att locka studenter. Detta bidrar till att
            både stärka kvaliteten och öka och förbättra genomströmningen.
          </note>
          <note>
            För fyra år sedan riktade en enig riksdag ett tillkännagivande
            till regeringen om att se över hur utbildningars kvalitet kan
            jämföras mellan olika lärosäten. Det har dock hänt väldigt lite
            från regeringens sida vad gäller att stärka och utveckla informationen
            till blivande studenter.
          </note>
          <note>
            I skrivelsen som vi nu debatterar skriver regeringen att genomströmningsfrågan
            är angelägen och att man genom att ge framtida studenter tydligare
            information om innehåll och arbetsmarknadsutsikter för olika utbildningar
            kan ge studenterna bättre förutsättningar att klara sina studier.
            Till hjälp finns redan mycket prognoser, statistik och utvärderingar
            från Universitetskanslersämbetet och Universitets- och högskolerådet.
          </note>
          <note>
            Precis som regeringen tydliggör i sitt svar tycker vi att det
            är viktigt att gå från ord till handling och se till att den information
            som i dag finns samlas på ett effektivt och bra sätt så att den
            blir lättillgänglig för blivande studenter som ska välja utbildning
            och göra karriärval.
          </note>
          <note>
            Våra nordiska grannländer är föregångare i detta avseende. Både
            Danmark och Norge har väl utvecklade system för att ge de blivande
            högskolestudenterna bättre information inför en av de absolut
            största investeringarna de kan göra. I Danmark har man infört
            ett system med fokus på bland annat tidigare studenters lön och
            arbetsmarknadsetablering och om utbildningen har varit relevant
            för det jobb man har fått. I Norge har man stort fokus på tidigare
            studenters upplevelse av kvaliteten i utbildningarna och om de
            anser att den har bidragit till att stärka deras förutsättningar
            på arbetsmarknaden.
          </note>
          <note>
            Centerpartiet tycker att det är viktigt att studenter får bra
            och relevant information. Vi är därför glada över att flera partier
            har valt att ställa sig bakom vår reservation. Om alla dessa ledamöter
            röstar ja till den i morgon stöds den av en majoritet, och då
            tvingas regeringen arbeta mer intensivt med att se till att blivande
            studenter får bättre information.
          </note>
          <note type="speaker">
            Anf. 68 ROZA GÜCLÜ HEDIN (S):
          </note>
          <note>
            Fru talman! Jag är lite ringrostig eftersom jag inte har varit
            här på några månader. I normala fall brukar jag debattera grundskolefrågor,
            så detta är ny mark för mig. Men det är spännande, och det finns
            mycket att ta till sig i Riksrevisionens granskning.
          </note>
          <note>
            De nordiska riksrevisionsmyndigheterna har granskat resurseffektivitet
            och produktivitet hos de nordiska lärosätena mellan åren 2011
            och 2016. Granskningen har skett vid 68 av de 160 nordiska lärosätena,
            och 27 svenska lärosäten deltog.
          </note>
          <note>
            Man ville ha svar på om resursanvändningen är effektiv vid svenska
            lärosäten jämfört med övriga nordiska lärosäten och hur eventuella
            skillnader i effektivitet kan förklaras.
          </note>
          <note>
            Resultatet visar att de svenska lärosätena hävdar sig väl i jämförelse
            med andra nordiska lärosäten. Den genomsnittliga förbättringspotentialen
            för den granskade perioden är 7 procent. Under den undersökta
            perioden har effektiviteten ökat med ca 1 procent per år.
          </note>
          <note>
            Man har tittat på en mängd olika faktorer för att se varför vissa
            lärosäten presterar lägre än andra, men den enda faktorn som uppvisar
            samband med effektivitetstalen är personalomsättning, vilket också
            Centerpartiets företrädare lyfte fram. Hög personalomsättning
            kan bidra till lägre effektivitet.
          </note>
          <note>
            Man har också granskat genomströmningen på en fristående kurs
            i engelska och på högskoleingenjörsprogrammet i maskinteknik.
            Resultatet visar att den är lägre på engelskakursen och att det
            är stora variationer mellan lärosätena. Uppföljningen kan bli
            bättre; de åtgärder som görs för att öka genomströmningen följs
            inte alltid upp. Granskningen visar också att genomströmningen
            påverkas av faktorer som lärosätena själva inte rår över, till
            exempel resurstilldelning till humaniora, vikande studentunderlag
            och sned könsfördelning .
          </note>
          <note>
            Riksrevisionen lämnar inga rekommendationer till regeringen med
            anledning av granskningen.
          </note>
          <note>
            Regeringen välkomnar granskningen och menar att lärosätena arbetar
            hårt med att utveckla verksamhetens kvalitet och effektivitet.
            Redan i dag har samtliga lärosäten ett uppdrag att arbeta med
            och utveckla verksamhetens kvalitet och effektivitet, och det
            är viktigt och nödvändigt.
          </note>
          <note>
            Regeringen menar också att det är svårt att mäta effektivitet
            utifrån en statistisk modell och att fler pusselbitar behövs.
          </note>
          <note>
            Varje år publicerar Universitetskanslersämbetet rapporter grundade
            på myndighetens ansvar för uppföljning av lärosätenas effektivitet.
            Den statistiken ger väldigt goda möjligheter att följa utvecklingen
            och också göra jämförelser mellan lärosäten, ämnesområden och
            utbildningsformer.
          </note>
          <note>
            Precis som Fredrik Christensson från Centerpartiet nämnde finns
            det också en följdmotion från Centerpartiet som anser att regeringen
            ska ge högskolemyndigheterna i uppdrag att samla och tillgängliggöra
            informa ­ tion om tidigare studenters lön och arbetsmarknadsetablering
            samt om ut ­ bildningskvaliteten. Man menar att det skulle leda
            till högre kvalitet, bre ­ dare rekrytering och bättre genomströmning.
          </note>
          <note>
            Det är väldigt många kloka förslag, men eftersom regeringen i
            skrivelse 75 berättat för oss att arbete pågår i riktning mot
            vad som efterfrågas bedömer man att det inte behöver göras något
            ytterligare i dag. Därför avslås motionen.
          </note>
          <note>
            Med detta, fru talman, föreslår jag att rapporten läggs till
            handlingarna. Jag vill önska samtliga här inne en glad midsommar
            och en fortsatt glad sommar!
          </note>
          <note>
            (Applåder)
          </note>
          <note type="speaker">
            Anf. 69 ILONA SZATMARI WALDAU (V):
          </note>
          <note>
            Fru talman! Riksrevisionen har granskat lärosätenas resurseffektivitet
            i ett nordiskt perspektiv, och vi kan konstatera att den svenska
            högskolan står sig bra. Riksrevisionen riktar uppmaningar till
            lärosätena men inte till regeringen. Utskottets förslag är därför
            att granskningen läggs till handlingarna.
          </note>
          <note>
            Riksrevisionen konstaterar, som flera har nämnt, att personalomsättning
            en är högre på de lärosäten som har förbättringspotential. Hög
            personalomsättning kan hänga samman med de osäkra anställningsförhållanden
            som finns inom högskoleväsendet. Vänsterpartiet har i andra sammanhang
            lagt flera förslag för att öka anställningstryggheten inom akademin.
          </note>
          <note>
            Riksrevisionen har också gjort en särskild granskning av genomströmningen
            på grundkurser i engelska och högskoleingenjörsprogrammet. I den
            särskilda granskningen finns några orosmoln som jag särskilt vill
            lyfta fram. Det är problem som inte är lärosätesspecifika utan
            generella.
          </note>
          <note>
            Till exempel beskriver i stort sett samtliga lärosäten när det
            gäller grundkursen i engelska att det är ett stort problem att
            den statliga ersättningen för helårsstudenter och helårsprestationer
            inom humaniora har urholkats och att ersättningen inte är anpassad
            till de faktiska kostnaderna kopplade till utbildningens innehåll.
          </note>
          <note>
            Det är gamla siffror, och det är därför dags att se över hur
            vi fördelar medel till våra lärosäten och hur vi värderar utbildningar.
          </note>
          <note>
            Granskningsrapporten påpekar att högskoleingenjörsprogrammet
            i maskinteknik har några utmaningar som skiljer sig från grundkursen
            i engelska. Lärosätena lyfter upp den sneda könsfördelningen som
            påverkar genomströmningen negativt, eftersom kvinnor generellt
            har högre genomströmning än män.
          </note>
          <note>
            När jag står här i talarstolen och när vi debatterar och diskuterar
            högskolefrågor återkommer jag ständigt till jämställdhetsperspektivet.
            När det gäller högskoleingenjörsprogrammet finns det minst två
            problem. Det ena är att kvinnor är underrepresenterade och det
            andra att män generellt har en lägre genomströmning. Det är två
            problem som måste rättas till. Dels måste vi bryta de könsrelaterade
            valen av utbildning, dels måste vi jämna ut genomströmningen,
            även om mäns lägre genomströmning kan bero på att de i högre grad
            än kvinnor erbjuds anställning innan de är klara med utbildningen,
            framför allt inom ingenjörsområdet och andra områden som är väldigt
            heta på arbetsmarknaden.
          </note>
          <note>
            Jämställd utbildning är i högsta grad en kvalitetsfråga, och
            jag kommer att fortsätta att prata om jämställd akademi även i
            kommande debatter och diskussioner. Det kommer jag att göra ända
            tills vi har en jämställd akademi och även ekonomi.
          </note>
          <note>
            När det gäller motionsyrkandet om uppdrag till högskolemyndigheterna
            att samla och tillgängliggöra information om utbildningars kvalitet
            håller jag med om att det behöver göras. Men jag konstaterar också
            att vi kan avvakta med det förslaget eftersom regeringen i år
            avser att återkomma till riksdagen om hur utbildningars kvalitet
            bättre ska kunna jäm ­ föras mellan olika universitet och högskolor.
            Det här är alltså en fråga som kommer att återkomma, och är vi
            inte nöjda med regeringens förslag kan vi lägga fram andra.
          </note>
          <note>
            De delar i motionen som rör tidigare studenters lön och arbetsmarknadsetablering
            ser jag dock som lite mer tveksamma. Det gäller både hur den typen
            av data ska kunna samlas in och om det verkligen är relevant för
            utbildningens genomströmning.
          </note>
          <note>
            Fru talman! Jag yrkar bifall till utskottets förslag i betänkandet.
          </note>
          <note type="speaker">
            Anf. 70 MARIA NILSSON (L):
          </note>
          <note>
            Fru talman! Det blir lätt lite upprepningar så här sent på dagen
            och sent in i debatten. Jag gissar att det inte har undgått någon
            här inne att vi debatterar utbildningsutskottets betänkande om
            Riksrevisionen s granskningsrapport Resurseffektivitet och produktivitet
            vid Sveriges lärosäten i nordisk jämförelse .
          </note>
          <note>
            Jag tror också, fru talman, att samtliga har uppfattat att svenska
            lärosä ­ ten står sig väl i nordisk jämförelse men att man lämnar
            två rekommenda ­ tioner.
          </note>
          <note>
            För det första bör universitet och högskolor som enligt granskningen
            uppvisar stor förbättringspotential identifiera faktorer som påverkar
            effektivitet och produktivitet och därefter vidta lämpliga åtgärder.
          </note>
          <note>
            För det andra bör universitet och högskolor systematiskt följa
            upp genomströmningen samt effekterna av de åtgärder som genomförs
            för att öka genomströmningen.
          </note>
          <note>
            Den fråga som granskningen har utgått från är om resursanvändningen
            är effektiv vid svenska universitet och högskolor i jämförelse
            med nordiska lärosäten och vad som kan förklara eventuella effektivitetsskillnader.
            Man har även tittat på lärosätenas arbete med genomströmning.
          </note>
          <note>
            Fru talman! Jag vill stanna en minut vid Liberalernas utbildningspolitik
            i stort. Vi pratar ju ofta om kvalitet i undervisningen, och vi
            ser ett behov av att ytterligare stärka kvaliteten inom hela utbildningskedjan,
            från ungdomsskolan till högskola n och inom forskning en . De
            högskoleutbildning ­ ar eller kurser som inte klarar kvalitetsmåtten
            kan inte fortsätta.
          </note>
          <note>
            Är då resurseffektivitet och produktivitet synonymt med kvalitet
            i undervisningen? Nej, inte per se. Kan det vara pusselbitar i
            en större kvalitetsdiskussion? Absolut. Jag uppfattar också att
            Riksrevisionen med den äran för just den argumentationen.
          </note>
          <note>
            Fru talman! Vi vill också fästa blicken på att Riksrevisionen
            i skrivel ­ sen konstaterar att svenska lärosäten hävdar sig väl
            i nordisk jämförelse men att man också konstaterar att i jämförelse
            med de danska lärosätena är de svenska i genomsnitt något mindre
            effektiva. Produktivitetsutveck ­ lingen är dessutom högre i Danmark
            och Finland än i Sverige.
          </note>
          <note>
            Vad beror detta på? Vissa svar ges i rapporten, men det är långt
            ifrån heltäckande. I den här diskussionen skulle jag vilja titta
            på och ta in den kommande forskningspropositionen, för man kan
            konstatera att Sverige länge låg högst i Europa i fråga om statliga
            forskningsanslag. Nu har Schweiz och Danmark gått om. Noterbart
            är att båda länderna, som vi har all anledning att jämföra oss
            med, framgångsrikt har kombinerat expan s ion med hög kvalitet.
          </note>
          <note>
            Riksrevisionens studie visar också att situationen ser olika
            ut på olika lärosäten vad gäller förbättringspotentialen. Vi pratar
            ofta om likvärdighet när det gäller ungdomsskolan, men jag tror
            att likvärdigheten är lika viktig högre upp i utbildningstrappan.
          </note>
          <note>
            Vad gäller delstudien om genomströmningen visar Riksrevisionens
            rapport att genomströmningen för den undersökta fristående kursen
            engelska på distans var svag. Det är svårt att veta omfattningen
            av detta, men vad vi vet sedan tidigare är att risken för lägre
            genomströmning är tydlig vid just distansutbildningar. Det bör
            också finnas en uppföljning av den utbyggnad av distansutbildningar
            som är på gång just nu och specifikt vad gäller genomströmning.
          </note>
          <note>
            Fru talman! Liberalerna understryker vikten av att svenska lärosäten
            fortsättningsvis arbetar för en hög kvalitet i utbildningen och
            med en effek ­ tiv användning av resurser. Vi delar utskottets
            ställningstagande om de ut ­ maningar som finns, och Liberalerna
            kommer att följa det kontinuerligt pågående arbetet med frågor
            om produktivitet, effektivitet och genom ­ strömning, men vi hänvisar
            tills vidare till vårt särskilda yttrande.
          </note>
          <note type="speaker">
            Anf. 71 MATS BERGLUND (MP):
          </note>
          <note>
            Fru talman! Vi avsätter stora resurser till högre utbildning
            och forskning i Sverige. Det ska vi göra. Vår forskning och vår
            utbildning håller hög kvalitet.
          </note>
          <note>
            Att våra lärosäten också använder pengarna på ett resurseffektivt
            sätt är naturligtvis viktigt. Därför välkomnar jag, och Miljöpartiet,
            den här granskningen från Riksrevisionen om resurseffektivitet
            och produktivitet vid Sveriges lärosäten i nordisk jämförelse.
            Naturligtvis välkomnar vi också regeringens svar, som jag tycker
            är balanserat och bra.
          </note>
          <note>
            Rapporten slår fast att de svenska lärosätena står sig väl i
            den nordiska konkurrensen. Det har vi hört nu några gånger i debatten,
            och det är glädjande. Några av de svenska lärosätena ligger mycket
            bra till. Men sedan finns det också några där det finns förbättringspotential,
            som det uttrycks i rapporten.
          </note>
          <note>
            Som också framgår av rapporten ska resultaten nog inte dras alltför
            långt. Det är inte meningsfullt att se rapporten som en rankningslista
            över lärosäten. Den här utvärderingen som Riksrevisionen har gjort
            är en av många rapporter och utvärderingar som kompletterar varandra.
            Att mäta effektivitet är komplext, och olika lärosäten har skilda
            förutsättningar, men också olika uppdrag, och det påverkar naturligtvis
            resultatet. Man kan också ha synpunkter på den metod och de ingångsvärden
            som används i just den här studien.
          </note>
          <note>
            Det finns få verksamheter som utvärderas så intensivt och så
            mycket som universitetens och högskolornas verksamhet. I stort
            sett varje undervisningstimme, varje seminarium, varje insats
            en student gör, eller för all del varje forskningsrapport, delrapport
            eller forskningsinsats, utvärderas, diskuteras och betygsätts
            i de fall det ska göras. Och det är viktigt! Det kollegiala samtalet,
            granskningen av forskningen, utvärderingen av undervisningen och
            av forskarnas och studenternas insatser, är helt centralt för
            den akademiska verksamheten. De är en del av verksamhetens kärna.
          </note>
          <note>
            Den här rapporten som Riksrevisionen har gjort ingår ju inte
            i den inomakademiska självgranskningen, men den är likväl betydelsefull
            och den bör läsas av lärosätena – och av regeringen, såklart,
            även om revisorer ­ na inte lämnar några särskilda rekommendationer
            till regeringen.
          </note>
          <note>
            Granskningen innefattar inte lärosätenas samverkan med det omgivan
            ­ de samhället och inte heller kvalitet i verksamheten. Däremot
            görs en särskild studie av genomströmningen i undervisningen.
            Det är inte en fullständig studie, utan det är mer av en kompletterande
            och fördjupande studie till den tidigare delstudien i rapporten,
            det vill säga den nordiska jämförelsen av resurseffektivitet.
          </note>
          <note>
            Genomströmningsstudien innefattar bara två ämnen – engelska och
            maskinteknik – men den visar ändå på stora skillnader mellan hur
            lärosätena arbetar med att öka genomströmningen.
          </note>
          <note>
            Genomströmning innebär att studenterna blir klara , och att de
            blir klara i tid med sina kurser och utbildningar. Det är en viktig
            parameter. Det är viktigt för resurseffektiviteten, för lärosätena,
            för samhällsekonomin i stort och naturligtvis för studenterna
            själva så att de kan gå vidare i sina studier och komma vidare
            ut i arbetslivet.
          </note>
          <note>
            Vad gäller den jämförande delstudien, om produktivitet och resurs
            ­ effektivitet, kommer granskningsrapporten fram till att den
            enda variabeln som uppvisar ett samband med effektivitetstalen
            är personalomsättning. Lärosäten med hög personalomsättning visar
            sämre effektivitet. Orsaken till det diskuteras. Det kan till
            exempel vara kostnaderna som kommer med rekrytering och introduktion
            av nya medarbetare. Man kan naturligtvis tänka sig andra orsaker,
            till exempel att otrygga anställningar minskar produktiviteten.
            Men det undersöks och diskuteras inte i den här rapporten. Man
            kan nog gå vidare med den diskussionen.
          </note>
          <note>
            Kvalitet mäts inte, och det är inte säkert att ökad kvalitet
            innebär ökad resurseffektivitet eller produktivitet. Till exempel
            skulle investeringar i lokaler och teknisk utrustning leda till
            högre kostnader och därmed lägre resurseffektivitet, enligt den
            modellen, såvida de inte påverkar eller höjer produktiviteten.
          </note>
          <note>
            Inte desto mindre skulle upprustning av lokaler och teknik behöva
            genomföras för att höja kvaliteten i utbildningen. Det finns en
            hel del andra saker som skulle behöva göras . T ill exempel måste
            lärarnas anställnings ­ villkor förbättras. Studenternas psykosociala
            miljö och deras sjukfrånvaro behöver ses över. Den psykiska ohälsan
            hos studenter är oroande hög. Vi skulle också behöva arbeta mer
            med lärosätenas relation till det omgivande samhället. Till exempel
            behöver samverkan inte bara med näringslivet utan även med offentlig
            sektor, civilsamhälle och föreningslivet förstärkas. Det gäller
            också exempelvis lärosätenas arbete med att ta ansvar för klimatarbetet,
            med klimatomställningen och klimatanpassningen.
          </note>
          <note>
            Fru talman! Ingenting av det jag räknade upp i slutet finns med
            i Riksrevisionens granskning. Men det är inte heller meningen.
            Granskningen ska ses, precis som också nämns, som en del i ett
            nät av utredningar, granskningar och rapporter som ska mynna ut
            i kunskaper och rekommendationer för hur vi får, och hur vi behåller,
            ett starkt utbildningsväsen i Sverige, med internationellt ledande
            forskning och utbildning.
          </note>
          <note>
            Jag yrkar bifall till förslaget i betänkandet.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 17 juni.)
          </note>
          <note>
            § 21 Större komplementbyggnader
          </note>
          <note>
            Civilutskottets betänkande 2019/20:CU22
          </note>
          <note>
            Större komplementbyggnader
          </note>
          <note>
            föredrogs.
          </note>
          <note type="speaker">
            Anf. 72 EMMA HULT (MP):
          </note>
          <note>
            Fru talman! I mitt anförande har jag skrivit att vi står här
            i dag för att debattera, men jag inser att vi står här i kväll
            för att debattera denna mycket viktiga fråga som behandlas i civilutskottets
            betänkande CU22 Större komplementbyggnader . För den uppmärksamme
            låter detta kanske inte helt obekant. Det är inte alltför länge
            sedan som vi stod i kammaren och debatterade större komplementbostäder.
            I dag gäller debatten större komplementbyggnader.
          </note>
          <note>
            Sedan vi hade debatten har civilutskottet arbetat fram en lagrådsremiss.
            Vi har skickat den remissen till Lagrådet, och nu lägger utskottet
            fram ett betänkande med förslag till ändringar i lagstiftningen
            gällande komplementbyggnader på riksdagens bord. Man kan säga
            att det är en komplettering av komplementbyggandet i Sverige.
          </note>
          <note>
            Syftet med den förra lagändringen, att gå från 25 till 30 kvadratmeter
            för bygglovsbefriade komplementbostäder, var att söka skapa fler
            bostäder i Sverige. Det var också därför regeringen lade fram
            det förslaget. Det var helt enkelt fråga om att öka utbudet av
            bostäder. Detta är inte ensamt en lösning på den utmaning som
            finns på bostadsmarknaden i dag, men de ytterligare 5 kvadratmeter
            vi lade till bidrar till att skapa bättre bostäder av dem som
            byggs som komplementbostäder.
          </note>
          <note>
            Syftet med att nu utöka också komplementbyggnader från 25 till
            30 kvadratmeter är att göra regelverket tydligt, enkelt och mer
            enhetligt.
          </note>
          <note>
            Att Lagrådet lämnade ett blankt yttrande utan att erinra mot
            något fick mig och Miljöpartiet att välja att ställa oss bakom
            förslaget att utöka arean också för komplementbyggnader. Jag är
            väldigt glad för att vi är ett enat utskott som väljer att gå
            fram med detta lagstiftningsärende, för när vi lagstiftar i riksdagen
            tycker jag att det är bra att vi är överens.
          </note>
          <note>
            Fru talman! Jag vill ändå framhålla att det absolut viktigaste
            för mig är att vi bygger fler bostäder, och precis det innebär
            förslaget som regeringen lade fram för ett antal månader sedan.
            Att bygga komplementbostäder på 30 kvadratmeter är också ett sätt
            att bättre nyttja befintliga villatomter genom att skapa fler
            bostäder på dem.
          </note>
          <note>
            Det kanske är bra att framhålla att vid införandet av bygglovsbefriade
            komplementbyggnader 2014 var Lagrådet väldigt kritiskt, framförallt
            i fråga om grannars möjlighet att klaga på de byggnader som uppfördes.
            Den frågan har vi löst – tillfälligt och långt ifrån optimalt,
            skulle jag vilja säga, men ändå – genom att man nu kan överklaga
            startbeskedet när en bygganmälan lämnas in. Men regeringen har
            tillsatt en utredning om ett enklare och mer effektivt regelverk
            för bygglov, och där kommer man att se över just den här frågan.
            Flera av oss som är här i kammaren i kväll sitter i referensgruppen
            för den utredningen. Det är bra, för jag tror att vi alla är överens
            om att vi behöver ett enklare och tydligare regelverk på detta
            område, som också ger grannar den rätt att överklaga som man har
            enligt Europakonventionen.
          </note>
          <note>
            I och med att det nu pågår en utredning och att Lagrådets yttrande
            var blankt menar vi att vi inte ska ha olika regler för vad man
            ska använda komplementbyggnader till just nu. Syftet med lagändringen
            för komplementbyggnader är ju att göra regelverket tydligare,
            enklare och mer enhetligt. Utskottet föreslår att detta börjar
            gälla från och med den 1 augusti.
          </note>
          <note>
            Fru talman! Avslutningsvis och eftersom det här troligtvis är
            min sista kammardebatt det här riksdagsåret – vi vet väl ingen
            av oss vad som väntar – vill jag passa på att tacka.
          </note>
          <note>
            Först och främst vill jag i egenskap av dess ordförande tacka
            civilutskottet för det samarbete vi haft. Det här är första gången
            jag ser så många av mina kollegor på samma plats på väldigt länge,
            och det är välkommet.
          </note>
          <note>
            Jag vill tacka civilutskottets fantastiska kansli, som har slitit
            den här våren. Vi kan konstatera att förutsättningarna varit allt
            annat än lätta för att få arbetet att fungera.
          </note>
          <note>
            Jag vill också tacka fru talmannen och hennes talmanskollegor
            för att ni gjort det möjligt för oss att fullfölja vårt oerhört
            viktiga uppdrag här i riksdagen.
          </note>
          <note>
            Jag hoppas att vi efter sommaren får återgå till betydligt mer
            normala arbetsformer. Men det vet vi inte, och därför tänker jag
            att det väl är bra att vi fått öva och lära oss här under våren
            så att vi kan vila upp oss under sommaren och sedan komma tillbaka
            och förhoppningsvis få ses fysiskt här i Stockholm.
          </note>
          <note type="speaker">
            Anf. 73 LEIF NYSMED (S):
          </note>
          <note>
            Fru talman! Mitt anförande blir väl snarlikt Emmas, för vi har
            haft ganska likartad inställning till det här ärendet under resans
            gång. Men jag företräder Socialdemokraterna och ska lägga fram
            vår syn på ärendet.
          </note>
          <note>
            Jag börjar med att yrka bifall till förslaget i civilutskottets
            betänk ­ ande 22.
          </note>
          <note>
            I betänkandet föreslås att även komplementbyggnaders största
            tillåtna byggnadsarea ska ökas från dagens 25 kvadratmeter till
            30 kvadratmeter utan krav på bygglov.
          </note>
          <note>
            I januari i år beslutade riksdagen som tidigare nämnts att utöka
            största tillåtna byggnadsarea för komplementbostadshus till 30
            kvadratmeter. Boverket har utrett och kommit med förslag i likhet
            med detta. Dock lämnades förslagen från Boverket under förutsättning
            att de rättsliga brister som finns i dagens lagstiftning åtgärdas.
          </note>
          <note>
            Regeringen valde ändå att i ett första steg utöka största tillåtna
            byggnadsarea för komplementsbostadshus för att det var angeläget
            att få fram bättre bostäder än det blivit med 25 kvadratmeter.
            Den ändringen ökade attraktiviteten på dessa bostäder genom att
            grundläggande funktioner nu ryms inom byggnaden, vilket gör bostaden
            mer självständig gentemot huvudbyggnaden.
          </note>
          <note>
            Även valfriheten för den enskilde ökar genom att större möjligheter
            till alternativa planlösningar ges samtidigt som kraven på tillgänglighet
            kan uppfyllas.
          </note>
          <note>
            I slutet av januari tillsatte regeringen en utredning som ska
            göra en systematisk översyn av regelverket för bland annat bygglov
            utifrån den kritik angående rättsosäkerheten i lagstiftningen
            som kommit från Boverket med flera. Utredningen kommer att lämna
            sitt förslag i slutet av maj nästa år.
          </note>
          <note>
            Fru talman! I utskottet fanns under våren en majoritet som ville
            gå vidare med det förslag som vi i dag debatterar. Vi socialdemokrater
            med flera var tveksamma till att göra detta innan utredningen
            var klar. Men ett förslag utarbetades som Lagrådet senare fick
            yttra sig över, och i och med att Lagrådet inte hade något att
            erinra mot det förslaget omprövade vi vårt ställningstagande.
            I och med att det nu finns en utredning på plats som ser över
            hur de rättsliga bristerna kan åtgärdas menar vi att förenklingsskälen
            är ett tungt argument för att gå vidare med utökad byggnadsarea
            även för komplementbyggnader.
          </note>
          <note>
            Förenklingsskälen är, som redovisas i betänkandet, flera. Bland
            annat underlättar enhetliga regler för den enskilde som i ett
            första skede kanske endast bygger en gäststuga att i ett senare
            skede göra om den till ett komplementbostadshus. Även för hustillverkare
            underlättas produktionen av enhetliga regler, och i viss mån kan
            gemensamma bestämmelser också underlätta byggnadsnämndernas handläggning.
          </note>
          <note>
            Fru talman! Dock kvarstår frågan om det rättsosäkra läget i dagens
            lagstiftning. Den del av lagstiftningen från 2014 som berör bygglovsbefrielse
            för bland annat attefallshus hastades fram, och väldigt lite hänsyn
            togs till den kritik som då framfördes av i första hand Lagrådet
            men också av många andra remissinstanser såsom Svea hovrätt. Det
            är den problematiken som vi nu hanterar.
          </note>
          <note>
            Det ligger ett stort ansvar på utredningen som ska ta fram förslag
            på hur man ska komma till rätta med oklarheter och rättsliga brister
            i vår nu ­ varande lagstiftning, exempelvis hur lagstiftningen
            ska vara förenlig med den rätt som grannar kan ha till domstolsprövning
            enligt Europakonventio ­ nen med mera.
          </note>
          <note>
            Häri, fru talman, ligger också ett stort ansvar på oss i utskottet
            att arbeta vidare med den goda ton och det pragmatiska förhållningssätt
            som rått under våren för att vi ska kunna få fram en bra och rättssäker
            lagstiftning även i denna fråga.
          </note>
          <note>
            Fru talman! Jag vill återigen yrka bifall till förslaget i CU22.
          </note>
          <note>
            Jag vill också önska ledamöterna i civilutskottet men även fru
            talmannen med personal trevlig midsommar och glad sommar.
          </note>
          <note type="speaker">
            Anf. 74 CARL-OSKAR BOHLIN (M):
          </note>
          <note>
            Fru talman! Det här är ju faktiskt ett lite speciellt ärende,
            i det att vi här i riksdagen direkt stiftar lag. Vi har gjort
            det från ax till limpa den här gången – det är inte ett förslag
            från regeringen, utan det är ett förslag som vi i utskottet tillsammans
            har arbetat fram.
          </note>
          <note>
            Detta är en konsekvens av att vi moderater lade fram en motion,
            då vi tyckte att det var en onödig byråkratisering att bara vissa
            attefallshus skulle få bli 30 kvadratmeter. Det var bara de som
            uppfyllde samma krav som ställs vid uppförandet av ett bostadshus,
            det vill säga att de var isolerade för åretruntboende och hade
            ett stort, tillgänglighetsanpassat badrum. Allt det såg vi som
            kostnadsdrivande krav på saker som inte alla efterfrågar. Däremot
            gör vi bedömningen att det är fler människor som vill kunna bygga
            större bygglovsfritt – en frihetsreform, helt enkelt.
          </note>
          <note>
            Jag välkomnar och är glad över att regeringspartierna nu har
            ändrat sig. Men jag tycker att man försöker dölja det faktumet
            lite grann. I uttalanden som man har sett i medierna har utskottets
            ordförande bland annat sagt att hon välkomnar denna förändring
            och tycker att det är bra att vi nu har kommit så här långt med
            detta.
          </note>
          <note>
            Den här förändringen hade inte blivit av om inte för det första
            Moderaterna hade lagt fram denna motion och för det andra en majoritet
            hade formerats av Moderaterna, Kristdemokraterna, Centerpartiet
            och Sverigedemokraterna. Vi tog fram detta förslag och drev det
            genom utskottet. Ända fram till på slutet lät det som att regeringspartierna
            skulle reservera sig. Sedan kom man fram till att man inte ville
            göra det, och det välkomnar jag. Men jag tycker att det åtminstone
            hade varit snyggt om regeringspartierna hade kunnat tillstå detta
            i de kommentarer man ger till medierna, till exempel. Man har
            inte alls varit drivande för att få fram detta. Det är vi som
            har varit det.
          </note>
          <note>
            Jag tycker också att detta är ett exempel på vad som händer när
            vi kan bete oss som vuxna människor gentemot varandra. Här har
            nämligen en ganska udda partikonstellation faktiskt, i samråd
            med utskottskansliet, förhandlat om en produkt. Vi, Centerpartiet
            och Kristdemokraterna har förhandlat med Sverigedemokraterna.
            Ni har förhandlat med oss och vice versa. Och det har funkat alldeles
            utmärkt. Jag tycker att detta kan vara något att ta fasta på när
            tongångarna går höga i nästa valrörelse och det handlar om vem
            som kan och inte kan prata med vem.
          </note>
          <note>
            Detta har syftat till att försöka komma fram till en förändring
            i konstruktiv riktning. Vi har velat förenkla för enskilda människor
            – göra det enklare att bygga mer, bygglovsfritt. Det är en frihetsreform,
            i det lilla. Den överskuggas med rätta av mycket annat som har
            varit mycket viktigare den här våren. Detta är ett litet förslag,
            men som symbol tycker jag ändå att det bär en större sprängkraft
            eftersom det visar vad som händer när vi i detta parlament kan
            bete oss som vuxna människor gentemot varandra. Då kan det hända
            bra saker, och vi kan komma framåt.
          </note>
          <note>
            Jag uppskattar att regeringspartierna, trots att de närmast av
            stolthet från början motsatte sig detta förslag eftersom det inte
            kom från regeringen utan från ett enskilt parti i Sveriges riksdag,
            sedan valde att ansluta sig så att vi, precis som utskottets ordförande
            säger, nådde enighet i denna fråga. Jag tycker att det är bra!
          </note>
          <note>
            Men jag tycker också att vi ska erkänna den process som de facto
            har legat bakom detta förslag. Jag förstår att det kanske är jobbigt
            för vissa partier, men jag tror att det är något att bära med
            sig till nästa valrörelse. Då kanske nästa valrörelse kan handla
            mer om vad vi har för gemensamma beröringspunkter och vad vi de
            facto kan komma överens om än om vad vi inte är överens om. Det
            nuvarande regeringssamarbetet bygger ju på detta. Det handlar
            snarare om vad man är överens om att man är emot än om vad man
            är överens om att man är för.
          </note>
          <note>
            Nu har vi kommit fram till att vi är överens om att vi är för
            att attefallshus ska få bli större. Jag tycker att det är bra.
            Det är inget vi behöver göra en stor sak av, men jag konstaterar
            att detta inte hade blivit verklighet om det inte varit för att
            vi fyra partier pratade med varandra, gjorde detta tillsammans
            och, med stor hjälp av ett professionellt utskottskansli, tog
            fram en lagstiftningsprodukt som var så väl genomarbetad att Lagrådet
            inte hade några synpunkter. Nu går den igenom, och från och med
            den 1 augusti kan varje svensk som vill åtnjuta en lite större
            bygglovsfrihet. Det tycker jag och Moderaterna är något bra, och
            därför sträcker vi på oss i dag.
          </note>
          <note>
            Jag skulle naturligtvis också vilja instämma i alla yrkanden,
            höll jag på att säga, härifrån talarstolen om en glad sommar till
            samtliga. Jag hoppas att alla får en skön och coronafri sommar!
          </note>
          <note type="speaker">
            Anf. 75 EMMA HULT (MP) replik:
          </note>
          <note>
            Fru talman! Det är trevligt att för en gångs skull ha möjlighet
            att begära replik. Det är väldigt sällan man har det som minsta
            parti i riksdagen och dessutom ett av de regeringsbärande.
          </note>
          <note>
            Jag skulle bara vilja komplettera historieskrivningen lite i
            denna fråga. Det stämmer mycket väl att det var Moderaterna som
            lade fram en följdmotion med anledning av regeringens proposition.
            Men förslaget är inte Moderaternas. Det togs från början fram
            av Peter Eriksson under förra mandatperioden. Han bad Boverket
            ta fram förslag om detta. Det är också Boverkets förslag som Moderaterna
            har använt sig av. Boverket tog fram ett förslag om att alla komplementbyggnader
            skulle utökas till 30 kvadratmeter; det är det förslaget som Moderaterna
            har drivit.
          </note>
          <note>
            På grund av den rättsliga osäkerhet som vi bedömer fortfarande
            finns kvar och som regeringen har tillsatt en utredning för att
            lösa, fru talman, valde regeringen att gå fram med enbart bostadsdelen
            i detta skede. Det är nämligen bostadsbristen som är den absolut
            största utmaningen på detta område. Men Lagrådet valde sedan att
            lämna ett blankt yttrande, och då är vi så pass stora att vi kan
            säga att det argumentet inte håller för oss.
          </note>
          <note>
            Skulle jag som utskottets ordförande inte kunna uttala mig när
            jag från medierna får frågan vad jag tycker om att utskottet nu
            lägger fram ett förslag som vi är enade kring? Jag är glad att
            utskottet står enat bakom detta förslag. Peter Eriksson lyfte
            fram detta inför valet 2018, så det är inget nytt att vi tycker
            att man ska se över dessa delar.
          </note>
          <note type="speaker">
            Anf. 76 CARL-OSKAR BOHLIN (M) replik:
          </note>
          <note>
            Fru talman! Jag hoppas att jag inte behöver upplysa utskottets
            ordförande om att Boverket inte lägger fram några förslag i Sveriges
            riksdag. Det gör de politiska partierna. Vi moderater har lagt
            fram detta förslag. Hade vi inte gjort det hade vi inte stått
            här i dag, för det fanns inget annat förslag på bordet. Så är
            det alltså med den saken. Det stämmer att vi lutar oss mot det
            som Boverket också tycker, nämligen att alla attefallshus borde
            få vara 30 kvadratmeter.
          </note>
          <note>
            Jag tror möjligen att Emma Hult inte riktigt lyssnade på mitt
            anförande. Jag är naturligtvis inte kritisk till att Emma Hult
            yttrar sig över de lagstiftningsprodukter som kommer från utskottet.
            Jag menar bara att det möjligen hade varit på sin plats med ett
            lite större erkännande av ditt eget partis roll i denna process
            och av att det de facto från början var en majoritet bestående
            av fyra partier som inte ingår i regeringen som drev fram detta
            förslag. Det är anledningen till att detta blev möjligt. Men jag
            välkomnar att ni i sista sekunden anslöt er till förslaget.
          </note>
          <note type="speaker">
            Anf. 77 EMMA HULT (MP) replik:
          </note>
          <note>
            Fru talman! Det kan vara så att jag missförstår Carl-Oskar Bohlin,
            men det känns som att han vill hävda att varken jag, Miljöpartiet
            eller regeringen vill genomföra detta. Det har vi aldrig sagt;
            det har aldrig varit grunden. Frågan var när det skulle genomföras,
            vilken utredning som behövdes dessförinnan och vilka förändringar
            som behövde ske. Jag vill bara att det ska var a tydligt att vi
            inte har varit emot detta.
          </note>
          <note>
            Jag är glad att vi nu har fått Lagrådets prövning och har fått
            veta att Lagrådet inte ser det som ett problem. Det ger också
            vägledning till den utredning som nu ska jobba för att se till
            att vi får en rättssäker prövningsprocess för alla de ärenden
            som hanteras inom plan- och bygglagen.
          </note>
          <note>
            Den intervju som Carl-Oskar Bohlin refererar till, fru talman,
            handlade inte om detta. Den handlade om det ärende som vi justerade
            förra veckan och om det vi gjorde nu. Carl-Oskar vet säkert också
            att det inte alltid är allt som återges när man har samtal med
            journalister. Men Carl-Oskar fick också uttala sig i artikeln,
            och det var ju bra så att vi fick helhetsbilden.
          </note>
          <note>
            Det stämmer att utan motionen hade inte yrkandet varit uppe i
            dag. Men jag vill väldigt tydligt hävda att det inte är så att
            detta inte var en fråga som Peter Eriksson redan inför valet 2018
            lyfte upp som prioriterad.
          </note>
          <note type="speaker">
            Anf. 78 CARL-OSKAR BOHLIN (M) replik:
          </note>
          <note>
            Fru talman! Jag får väl nöja mig med att helt enkelt konstatera
            att Peter Eriksson åtminstone inte lyckades få detta ur händerna.
          </note>
          <note>
            Jag gick, fru talman, så sent som för en timme sedan tillbaka
            och läste hela den debatt vi hade i februari. Där framgick det
            ganska tydligt att regeringspartierna var motståndare till precis
            detta förslag, som vi också då kom in på.
          </note>
          <note>
            Jag välkomnar att ni nu har ändrat er. Men jag vill mena att
            det är histo ­ rierevisionism att påstå att ni har varit förespråkare
            av detta redan från början.
          </note>
          <note type="speaker">
            Anf. 79 ROGER HEDLUND (SD):
          </note>
          <note>
            Fru talman! Vi står här i dag och debatterar betänkande CU22
            Större komplementbyggnader . Jag skulle vilja börja med att tacka
            Moderaterna för att man har drivit på i denna fråga. Vi var till
            en början tveksamma till förslaget i och med att det fanns en
            utredning som berörde delar av detta område. Men efter att Lagrådet
            lämnat förslaget utan erinran – det gjordes en framställan till
            Lagrådet som Sverigedemokraterna var med och stödde – kom saken
            i en annan dager .
          </note>
          <note>
            Fru talman! Förslaget innebär en utökning av antalet kvadratmeter
            för komplementbyggnader, så kallade attefallshus. Förslaget har
            Moderaterna, Sverigedemokraterna, Kristdemokraterna och Centerpartiet
            först drivit genom Lagrådet och sedan vidare till riksdagens bord.
          </note>
          <note>
            Det är såklart glädjande att så här i sommartider kunna presentera
            ett sådant förslag. Det är ett lagförslag som kommer att träda
            i kraft den 1 augusti. Vi vet att det byggs omkring 4 000 komplementbyggnader
            årligen i Sverige. Det kanske blir några till nu när antalet kvadratmeter
            utökas. Dessa byggnader kommer då att kunna omfatta 30 kvadratmeter
            i stället för, som tidigare, 25 kvadratmeter.
          </note>
          <note>
            Komplementbyggnaderna utgör ett undantag i PBL 9 kap. 4 §. Det
            innebär att bygglov ersätts med en enkel bygganmälan för dessa
            komplementbyggnader och att kommunen sedan kommer med ett startbesked
            i frågan. Det är alltså en betydlig förenkling när det gäller
            dessa byggnader.
          </note>
          <note>
            Taknockshöjden får vara max 4 meter. Det ska vara minst 4,5 meter
            till grannen och minst 30 meter till närmaste järnväg, om man
            inte kan komma fram till annat genom tillstånd från grannen eller
            järnvägens infrastrukturförvaltare. Då kan man ha andra mått än
            dem jag nämnde.
          </note>
          <note>
            Vidare behövs det i dag bygglov i de delar som kommunen har pekat
            ut i detaljplanen gällande värdefull miljö. Det gäller även områden
            av riksintresse, flygplatser eller övnings- och skjutfält. Det
            är ett viktigt skydd att ha även i fortsättningen. Nu när antalet
            kvadratmeter utökas ytterligare är det viktigt att de värdefulla
            miljöerna också i fortsättningen kan skyddas i detaljplanerna.
          </note>
          <note>
            När jag har gjort denna beskrivning av ärendet, fru talman, vill
            jag avsluta med att yrka bifall till utskottets förslag i betänkandet.
          </note>
          <note type="speaker">
            Anf. 80 OLA JOHANSSON (C):
          </note>
          <note>
            Fru talman! Återigen får vi skänka den liberala minister som
            1979 gav namnet åt den första bygglovsbefriade byggnaden av detta
            slag en tanke. Först var den ynka 10 kvadratmeter, och 2008 blev
            den hela 15 kvadratmeter. Det var ett för den tiden oerhört djärvt
            grepp att tillåta villaägare att sätta upp en bod på sin tomt
            utan att söka bygglov. I dag är detta inget märkligt, och du kan
            köpa en sådan byggnad för några tusenlappar i din byggvaruhandel.
          </note>
          <note>
            Birgit Friggebo gav namn åt det lilla hus som sedermera kom att
            namnges av en annan minister i en alliansregering. Attefallshuset
            innebar att den lilla boden blev ett byggnadsverk som kan inrymma
            vad som behövs för att man under kortare perioder ska kunna leva
            på en yta av hela 25 kvadratmeter.
          </note>
          <note>
            Det är alltså under alliansregeringar som de viktigaste stegen
            tas för att regelförenkla inom plan- och bygglagen. Och det är
            när allianspartier ges möjlighet att påverka den sittande regeringen
            som det går att fullfölja reformer som dessa.
          </note>
          <note>
            Jag vill också rikta ett tack till Carl-Oskar Bohlin och Moderaterna,
            som har drivit denna sak. Men det är viktigt för protokollets
            skull att påpeka att alla diskussioner kring denna lagstiftning
            har skett inom ramen för det ordinarie utskottsarbetet och under
            vägledning av utskottskansliet.
          </note>
          <note>
            Sedan vill jag påpeka att Centerpartiet egentligen vill utöka
            arean ytterligare. Vi ser 40 kvadratmeter som en rimlig storlek
            för ett komplementbostadshus intill ett en- eller tvåbostadshus.
            Vi kommer att återkomma till riksdagen med detta under den allmänna
            motionstiden.
          </note>
          <note>
            Fru talman! Det beslut vi fattar i morgon innebär att även komplementbyggnader
            tillåts vara 30 kvadratmeter. Det är den storlek som tillåtits
            i tidigare beslut i de fall byggnaderna har utrustats som bostäder
            med sanitär utrustning, kök, sovrum och full tillgänglighet. Möjligheten
            att göra detta på ett bra sätt i efterhand är större om byggnadens
            bruttoarea är större. Förutsättningen är att nockhöjden inte överstiger
            4 meter och att avståndet till tomtgräns inte understiger 4,5
            meter. Är det ett kortare avstånd till tomtgränsen krävs grannars
            tillåtelse.
          </note>
          <note>
            Det är viktigt för oss i Centerpartiet att påpeka att det beslut
            vi nu fattar ska ses som en bostadspolitisk åtgärd och något som
            i någon mån kan råda bot på den bostadsbrist som Sverige fortfarande
            lider av. Men enbart attefallshus löser inte detta. Det görs omtag
            kring både hyressättning och plan- och bygglagens bestämmelser
            om bygglov och detaljplaner genom janu ­ ariavtalet, och det är
            betydligt viktigare. Att man kan bygga ett ridhus eller ett kafé
            eller något liknande i anslutning till sin gård stärker det lokala
            näringslivet på landsbygden i Sverige, och det är också en regelförenkling.
          </note>
          <note>
            Men för enskilda människor är detta väldigt betydelsefullt. När
            en byggnad uppförs ökar byggnadsarean inom fastigheten. Den kan
            då utnyttjas effektivare på det sätt som den som uppför byggnaden
            önskar. Komplementbyggnaden kan, om den inte används som bostad,
            bidra till att ett inomhusförråd kan göras om till ett sovrum.
            På så sätt ökar det disponibla utrymmet för en växande familj
            i det lilla huset.
          </note>
          <note>
            Det är därför extra glädjande att utskottet är enigt när det
            gäller att vi här i riksdagen ska stifta en lag som tillåter komplementbyggnader
            på 30 kvadratmeter och att vi kan enas om beskrivningen: att de
            bidrar till att bostadsbeståndet kan utnyttjas effektivare.
          </note>
          <note>
            Precis som med de tidigare attefallshusen och friggebodarna kommer
            byggbranschen att se till att det finns färdigpaketerade produkter
            för olika ändamål av god standard till rimliga priser, och det
            finns möjlighet att senare bygga om en bod till en bostad.
          </note>
          <note>
            Men beslutet vi fattar i dag är inte okomplicerat och okontroversiellt.
            Det som först uppfattades som ett enkelt expeditionsärende av
            övergångsregeringen blev svårberett och i slutändan haltande när
            bostadshus och byggnader separerades i det tidigare lagförslaget
            – jag blev själv uppringd av Peter Eriksson i frågan.
          </note>
          <note>
            Fantasin och företagsamheten hos dessa byggare är, har vi förstått,
            till stor glädje och även sorg för villaägare och grannar. Rättsläget
            kring bygglov är oklart också när det gäller det beslut som fattades
            i januari angående komplementbyggnader. Men det varken förbättras
            eller försämras genom det beslut som vi nu fattar.
          </note>
          <note>
            En översyn av lagen behövs, och Centerpartiet kommer att medverka
            till att det förtydligas i vilka fall en granne kan driva sin
            sak till Europadomstolen. Utredningen om ett förtydligat regelverk
            för bygglov är redan tillsatt, och vi ser givetvis med intresse
            fram emot när den presenteras om knappt ett år.
          </note>
          <note>
            Vi kan därför känna oss trygga med det beslut som vi nu fattar.
            Det följer vad Boverket föreslog i sin rapport om bygglovsbefriade
            åtgärder. Nu får vi ett enhetligt och lättolkat regelverk, vilket
            många byggnadsnämnder borde vara tacksamma för. Att kontrollera
            hos villaägare om nybygget är ett bostadshus eller en byggnad
            torde vara ett väldigt otacksamt jobb. Risken för merarbete hos
            byggnadsnämnderna är stor med två stor ­ lekar på byggnaderna
            som ska inspekteras. Och det är vår mening att bygglovshandläggare
            ska lägga sin tid på att bevilja lov för nya bostäder och inte
            på att göra hembesök hos villaägare.
          </note>
          <note>
            Fru talman! För vår del är detta det sista debattillfället denna
            märkliga vårtermin före sommaren. Jag vill önska kammarkansliet,
            civilutskottets kansli, som har lagt ned ett enastående arbete
            på beredningen av detta betänkande, talmännen, presidiet i civilutskottet
            och ledamöterna en skön och hälsosam ledighet i enlighet med Folkhälsomyndighetens
            rekommendationer. We shall overcome.
          </note>
          <note type="speaker">
            Anf. 81 LARRY SÖDER (KD):
          </note>
          <note>
            Fru talman! Då har detta riksdagsår strax kommit till sitt slut.
            Det var ett år med många ansikten och förändringar av förutsättningar
            och arbets ­ sätt. Till stora delar har vi som riksdag klarat
            av dessa förändringar väldigt bra. Vi som utskott tycker jag till
            stora delar har varit konstruktiva och hanterat både ordinarie
            arbete och det extra arbetet med tillfälliga lagar med omsorg
            om varandra och med den respekt som varit nödvändig.
          </note>
          <note>
            Men en sak består och förändras inte: Vi bygger för lite bostäder.
            Människor bor trångt. Människor bor i bostäder de inte vill ha.
            En del har ingen bostad som de kan kalla sin egen eller en dörr
            de kan stänga om sig. Detta har vi inte lyckats förändra med all
            god vilja i världen. Prognoser visar att vi nu för tredje året
            i rad minskar bostadsbyggandet, och vad den pågående pandemin
            kommer att innebära för bostadsbyggandet får vi se.
          </note>
          <note>
            Bostadsmarknad ja. Visst är det en marknad, men en marknad som
            sedan länge är förstörd av regleringar. Visst är det en marknad,
            men en marknad som sedan länge inte avgörs av vem som bygger bäst,
            billigast och snyggast. Visst är det en marknad, men en marknad
            som inte alla kan ta del av, och onödiga regleringar styr vem
            som får och inte får.
          </note>
          <note>
            Det behövs verkliga förändringar för att denna marknad ska börja
            likna en marknad igen med vanliga marknadsregler. Det behövs verkliga
            förändringar som gör att marknaden tror på stabilitet och vågar
            satsa. Det behövs verkliga förändringar för att kommuner ska inse
            att Sverige som helhet måste ta ett ansvar för det gemensamma
            bostadsbyggandet. Det behövs verkliga förändringar för att vi
            som medborgare ska kunna efterfråga det val av bostad vi önskar.
          </note>
          <note>
            Med detta sagt kan jag säga att jag inte har sett att några avgörande
            steg i den riktningen har tagits av regeringen och januaripartierna.
            Visst har vi noterat att några utredningar som ska redovisas i
            slutet av 2021 har tillsatts, men vi har inte sett om detta kommer
            att leda till någon förändring.
          </note>
          <note>
            Men en sak har de faktiskt gjort – eller gjort och gjort. Efter
            oppositio ­ nens enträgna arbete med att påvisa att det är värre
            för marknaden att göra det ännu krångligare genom att komplementbostad
            och komplementbyggnad får ha olika storlekar står vi nu här och
            ska fatta beslut om förenklingen att båda ska få vara lika stora,
            det vill säga 30 kvadratmeter. Nu har hela utskottet i stor enighet
            kommit fram till att detta var en god idé, och det är vi nog alla
            rätt glada för egentligen. Vi ska underlätta för människor, och
            regler ska vara så tydliga och enkla som möjligt.
          </note>
          <note>
            Nu gäller det att gå vidare och förenkla ännu mer för människor
            att sätta upp attefallshus. Reformen med attefallshus är en frihetsreform
            i den meningen att det är markägaren som har största avgörandet
            över processen. Vi vill tillbaka till det läget att det bara ska
            till en anmälan till kom ­ munen att man avser att uppföra ett
            attefallshus och därmed slut på ärendet. Jag har förstått att
            regeringen har ungefär samma inriktning och arbetar med ett sådant
            förslag. Det ska i alla kommuner bara behöva anmälas att man vill
            uppföra ett attefallshus. Inget krångel. Inga långa handläggningstider.
            Inga dyra bygglov.
          </note>
          <note>
            Vi som parti står självklart bakom det förslag som vi debatterar
            i dag. Det förenklar och möjliggör en utveckling av attefallshus,
            men vi hoppas på mer i framtiden. Jag är en människa som är positivt
            lagd. Ibland kan det i själva verket bli som en ketchupflaska:
            Allt landar på en gång, och kanske är det detta som är första
            steget.
          </note>
          <note>
            Till hösten kanske regeringen och januaripartierna har möjlighet
            att ta nästa steg och bjuda in till bostadssamtal där målet är
            att öka bostadsbyggandet med de bostäder som folk vill ha, inte
            vad vi politiker anser att de vill ha. Målet måste även vara att
            alla kommuner ska bidra till helheten och ta sitt ansvar utifrån
            sina förutsättningar. Jag ser fram emot hösten och inbjudan till
            bostadspolitiska samtal med januaripartierna.
          </note>
          <note>
            Jag yrkar bifall till förslaget.
          </note>
          <note type="speaker">
            Anf. 82 MALIN DANIELSSON (L):
          </note>
          <note>
            Fru talman! Precis som tidigare talare varit inne på är det bra
            att man harmoniserar regelverket. Det ska vara lätt att göra rätt.
            Det ska vara lätt för bygglovhandläggare att tolka och motivera
            sina beslut, och det ska vara lätt för den enskilde som vill bygga
            ut, bygga nytt eller bygga till att förstå vad som krävs.
          </note>
          <note>
            Problemet är dock att regelverket, trots den ändring vi gör nu,
            är långt ifrån lätt och logiskt i dag. Låt mig ge några exempel.
          </note>
          <note>
            En stödmur på 60 centimeters höjd vid tomtgräns kräver bygglov,
            men om du vill bygga en helt ny bostad i form av ett attefallshus
            på 30 kvadratmeter behövs det i normalfallet inte bygglov.
          </note>
          <note>
            En altandörr där det tidigare inte funnits en altandörr kräver
            bygglov, men om du vill göra en takkupa behövs det inte.
          </note>
          <note>
            Ett garage kräver bygglov, men om du bygger en komplementbyggnad
            enligt attefallsreglerna och den ska användas till garage krävs
            inte bygglov.
          </note>
          <note>
            Ett altanräcke som är för tätt och kan räknas som plank kräver
            bygglov, men om du inreder en helt ny bostad inne i huset är det
            bygglovsbefriat.
          </note>
          <note>
            Ett tak över altanen kräver bygglov, men om du ser till att taket
            uppfyller reglerna för friggebod, det vill säga max 15 kvadratmeter
            och 4 ½ meter från tomtgräns krävs inget lov.
          </note>
          <note>
            Logiskt, enkelt och klart som korvspad – eller hur?
          </note>
          <note>
            Fru talman! Det är bra att det befintliga beståndet används effektivt,
            att fler bostäder inreds i villor, att tomter kan utnyttjas bättre
            och att den enskilde har en stor frihetsgrad i att utveckla sin
            egen fastighet. Friggeboden, som har nämnts här tidigare, var
            en viktig liberal reform i rätt riktning.
          </note>
          <note>
            Samtidigt måste det finnas en logik i vad som är lovpliktigt
            och inte. Stödmuren på 60 centimeter vid tomtgräns kan tänkas
            ha en mindre påverkan på grannar och omgivningen än vad ytterligare
            en bostad på tomten har.
          </note>
          <note>
            Det finns exempel på hur möjligheten till komplementbostäder
            påverkar hela bostadsområden. En eller två tillkommande bostäder
            i ett villaområde är oftast inte ett problem. Men när hela bostadsområden
            ändras i grunden och det på varje tomt blir tre bostäder i stället
            för en till två, som detaljplanen medger, kan det få långtgående
            konsekvenser för tillgången till förskoleplatser och skolplatser
            i området, belastningen på tekniska anläggningar samt ökad trafik
            på gator som inte alltid är dimensionerade för det.
          </note>
          <note>
            När kommunerna planerar är det viktigt att de får förutsättningar
            för att planera för att bygga samhällen, inte bara bostäder. Nuvarande
            regelverk gör det svårt när det används som förutsett. Samtidigt
            behöver regelverket ta hänsyn till att den enes möjligheter och
            frihet att utveckla sin fastighet inte hindrar någon annans möjligheter
            och frihet, och denna balansgång behöver hittas i den utredning
            som nu är tillsatt om vad som ska vara lovpliktigt och inte framöver.
          </note>
          <note>
            I väntan på utredningen är det bra att vi harmoniserar regelverket
            så att vi inte krånglar till det ute i våra kommuner för enskilda
            som ska välja mellan att bygga en komplementsbostad och en komplementbyggnad,
            eftersom de allra flesta utanför denna sal kanske inte riktigt
            förstår skillnaden mellan dessa båda. Det är bra att de likställs
            kvadratmetermässigt, men vi behöver komma ihåg att vi lappar och
            lagar ett regelverk som i grunden behöver göras om.
          </note>
          <note>
            Slutligen vill jag passa på att önska mina kollegor i civilutskottet,
            fru talmannen och övriga här i salen en riktigt fin sommar.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 17 juni.)
          </note>
          <note>
            § 22 Bordläggning och beslut om förlängd motionstid
          </note>
          <note>
            Följande dokument anmäldes och bordlades:
          </note>
          <note>
            Propositioner
          </note>
          <note>
            2019/20:173 Några sekretessfrågor på finansmarknadsområdet
          </note>
          <note>
            2019/20:174 Några frågor om clearing av OTC-derivat och om transaktio
            ­ ner för värdepappersfinansiering
          </note>
          <note>
            2019/20:175 Skattereduktion för boende i vissa glest befolkade
            områden – regional skattereduktion
          </note>
          <note>
            2019/20:176 En effektivare kommunal räddningstjänst
          </note>
          <note>
            2019/20:178 Kompletterande bestämmelser till utträdesavtalet
            mellan Förenade kungariket och EU i fråga om medborgarnas rättigheter
          </note>
          <note>
            2019/20:179 Förskottsbetalning i vissa ärenden om utlämnande
            av allmän handling
          </note>
          <note>
            Skrivelser
          </note>
          <note>
            2019/20:140 2020 års redogörelse för företag med statligt ägande
          </note>
          <note>
            2019/20:177 Riksrevisionens rapport om rutavdraget
          </note>
          <note>
            Kammaren biföll talmannens förslag att motionstiden för ovanstående
            proposition er och skrivelser skulle förlängas till och med onsdagen
            den 16 september .
          </note>
          <note>
            Motioner
          </note>
          <note>
            med anledning av prop. 2019/20:164 Inriktningen för en nära och
            tillgänglig vård – en primärvårdsreform
          </note>
          <note>
            2019/20:3633 av Karin Rågsjö m.fl. (V)
          </note>
          <note>
            2019/20:3640 av Acko Ankarberg Johansson m.fl. (KD)
          </note>
          <note>
            2019/20:3644 av Camilla Waltersson Grönvall m.fl. (M)
          </note>
          <note>
            med anledning av prop. 2019/20:168 En moderniserad radio- och
            tv-lag
          </note>
          <note>
            2019/20:3634 av Aron Emilsson m.fl. (SD)
          </note>
          <note>
            2019/20:3637 av Tina Acketoft m.fl. (L)
          </note>
          <note>
            § 23 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 15 juni
          </note>
          <note>
            2019/20:1578 EU:s mål för växtskydd
          </note>
          <note>
            av Betty Malmberg (M)
          </note>
          <note>
            till statsrådet Jennie Nilsson (S)
          </note>
          <note>
            2019/20:1579 Frysning av våtmarksstöd
          </note>
          <note>
            av Betty Malmberg (M)
          </note>
          <note>
            till miljö- och klimatminister Isabella Lövin (MP)
          </note>
          <note>
            2019/20:1580 Bristen på veterinärer
          </note>
          <note>
            av Betty Malmberg (M)
          </note>
          <note>
            till statsrådet Jennie Nilsson (S)
          </note>
          <note>
            2019/20:1581 Sfi-utbildningen under coronakrisen
          </note>
          <note>
            av Roger Haddad (L)
          </note>
          <note>
            till utbildningsminister Anna Ekström (S)
          </note>
          <note>
            2019/20:1582 Stängda gränser för svenskar
          </note>
          <note>
            av Hans Wallmark (M)
          </note>
          <note>
            till utrikesminister Ann Linde (S)
          </note>
          <note>
            2019/20:1583 En omvärdering av svensk klimatpolitik
          </note>
          <note>
            av Björn Söder (SD)
          </note>
          <note>
            till miljö- och klimatminister Isabella Lövin (MP)
          </note>
          <note>
            2019/20:1584 En svensk vätgasstrategi
          </note>
          <note>
            av Mattias Bäckström Johansson (SD)
          </note>
          <note>
            till statsrådet Anders Ygeman (S)
          </note>
          <note>
            2019/20:1585 Fortsatt stängda gränser
          </note>
          <note>
            av Kjell-Arne Ottosson (KD)
          </note>
          <note>
            till statsrådet Anna Hallberg (S)
          </note>
          <note>
            § 24 Kammaren åtskildes kl. 19 . 08 .
          </note>
          <note>
            Sammanträdet leddes
          </note>
          <note>
            av förste vice talmannen från dess början till och med § 7 anf.
            29 (delvis),
          </note>
          <note>
            av tredje vice talmannen därefter till ajourneringen kl. 14.54,
          </note>
          <note>
            av förste vice talmannen därefter till ajourneringen kl. 15.53
            och
          </note>
          <note>
            av tredje vice talmannen därefter till dess slut.
          </note>
          <note>
            Vid protokollet
          </note>
          <note>
            ANN LARSSON
          </note>
          <note>
            / Olof Pilo
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Anmälan om subsidiaritetsprövningar
          </note>
          <note>
            § 3 Anmälan om fördröjt svar på interpellation
          </note>
          <note>
            § 4 Anmälan om faktapromemoria
          </note>
          <note>
            § 5 Ärende för hänvisning till utskott
          </note>
          <note>
            § 6 Ärenden för bordläggning
          </note>
          <note>
            § 7 Riktlinjer för den ekonomiska politiken och Vårändringsbudget
            för 2020
          </note>
          <note>
            Finansutskottets betänkande 2019/20:FiU20
          </note>
          <note>
            Finansutskottets betänkande 2019/20:FiU21
          </note>
          <note>
            Anf. 1 ELISABETH SVANTESSON (M)
          </note>
          <note>
            Anf. 2 OSCAR SJÖSTEDT (SD)
          </note>
          <note>
            Anf. 3 ULLA ANDERSSON (V)
          </note>
          <note>
            Anf. 4 JAKOB FORSSMED (KD)
          </note>
          <note>
            Anf. 5 FREDRIK OLOVSSON (S)
          </note>
          <note>
            Anf. 6 EMIL KÄLLSTRÖM (C)
          </note>
          <note>
            Anf. 7 JAKOB FORSSMED (KD) replik
          </note>
          <note>
            Anf. 8 EMIL KÄLLSTRÖM (C) replik
          </note>
          <note>
            Anf. 9 JAKOB FORSSMED (KD) replik
          </note>
          <note>
            Anf. 10 EMIL KÄLLSTRÖM (C) replik
          </note>
          <note>
            Anf. 11 MATS PERSSON (L)
          </note>
          <note>
            Anf. 12 JAKOB FORSSMED (KD) replik
          </note>
          <note>
            Anf. 13 MATS PERSSON (L) replik
          </note>
          <note>
            Anf. 14 JAKOB FORSSMED (KD) replik
          </note>
          <note>
            Anf. 15 MATS PERSSON (L) replik
          </note>
          <note>
            Anf. 16 KAROLINA SKOG (MP)
          </note>
          <note>
            Anf. 17 ELISABETH SVANTESSON (M) replik
          </note>
          <note>
            Anf. 18 KAROLINA SKOG (MP) replik
          </note>
          <note>
            Anf. 19 ELISABETH SVANTESSON (M) replik
          </note>
          <note>
            Anf. 20 KAROLINA SKOG (MP) replik
          </note>
          <note>
            Anf. 21 ULLA ANDERSSON (V) replik
          </note>
          <note>
            Anf. 22 KAROLINA SKOG (MP) replik
          </note>
          <note>
            Anf. 23 ULLA ANDERSSON (V) replik
          </note>
          <note>
            Anf. 24 KAROLINA SKOG (MP) replik
          </note>
          <note>
            Anf. 25 JAKOB FORSSMED (KD) replik
          </note>
          <note>
            Anf. 26 KAROLINA SKOG (MP) replik
          </note>
          <note>
            Anf. 27 JAKOB FORSSMED (KD) replik
          </note>
          <note>
            Anf. 28 KAROLINA SKOG (MP) replik
          </note>
          <note>
            Anf. 29 Finansminister MAGDALENA ANDERSSON ( S )
          </note>
          <note>
            Anf. 30 OSCAR SJÖSTEDT (SD) replik
          </note>
          <note>
            Anf. 31 Finansminister MAGDALENA ANDERSSON (S) replik
          </note>
          <note>
            Anf. 32 OSCAR SJÖSTEDT (SD) replik
          </note>
          <note>
            Anf. 33 Finansminister MAGDALENA ANDERSSON (S) replik
          </note>
          <note>
            Anf. 34 JAKOB FORSSMED (KD) replik
          </note>
          <note>
            Anf. 35 Finansminister MAGDALENA ANDERSSON (S) replik
          </note>
          <note>
            Anf. 36 JAKOB FORSSMED (KD) replik
          </note>
          <note>
            Anf. 37 Finansminister MAGDALENA ANDERSSON (S) replik
          </note>
          <note>
            Anf. 38 ULLA ANDERSSON (V) replik
          </note>
          <note>
            Anf. 39 Finansminister MAGDALENA ANDERSSON (S) replik
          </note>
          <note>
            Anf. 40 ULLA ANDERSSON (V) replik
          </note>
          <note>
            Anf. 41 Finansminister MAGDALENA ANDERSSON (S) replik
          </note>
          <note>
            Anf. 42 ELISABETH SVANTESSON (M) replik
          </note>
          <note>
            Anf. 43 Finansminister MAGDALENA ANDERSSON (S) replik
          </note>
          <note>
            Anf. 44 ELISABETH SVANTESSON (M) replik
          </note>
          <note>
            Anf. 45 Finansminister MAGDALENA ANDERSSON (S) replik
          </note>
          <note>
            Anf. 46 AMINEH KAKABAVEH (-)
          </note>
          <note>
            Anf. 47 DENNIS DIOUKAREV (SD)
          </note>
          <note>
            (Beslut fattades under § 18.)
          </note>
          <note>
            § 8 Utvärdering av penningpolitiken för perioden 2017–2019
          </note>
          <note>
            Finansutskottets betänkande 2019/20:FiU24
          </note>
          <note>
            (Beslut fattades under § 18.)
          </note>
          <note>
            § 9 Anpassade regler för understödsföreningar som inte är tjänstepensionskassor
          </note>
          <note>
            Finansutskottets betänkande 2019/20:FiU41
          </note>
          <note>
            (Beslut fattades under § 18.)
          </note>
          <note>
            § 10 Riksrevisionens rapport om tillämpningen av det finanspolitiska
            ramverket 2019
          </note>
          <note>
            Finansutskottets betänkande 2019/20:FiU44
          </note>
          <note>
            (Beslut fattades under § 18.)
          </note>
          <note>
            § 11 Utvärdering av statens upplåning och skuldförvaltning 2015–2019
          </note>
          <note>
            Finansutskottets betänkande 2019/20:FiU45
          </note>
          <note>
            (Beslut fattades under § 18.)
          </note>
          <note>
            § 12 Riksrevisionens rapport om Svenska skeppshypotekskassan
          </note>
          <note>
            Finansutskottets betänkande 2019/20:FiU46
          </note>
          <note>
            (Beslut fattades under § 18.)
          </note>
          <note>
            § 13 Ny associationsrätt för medlemsbanker
          </note>
          <note>
            Finansutskottets betänkande 2019/20:FiU50
          </note>
          <note>
            (Beslut fattades under § 18.)
          </note>
          <note>
            § 14 Medgivande för Riksbanken att ingå ett avtal om lån till
            Internationella valutafonden (IMF)
          </note>
          <note>
            Finansutskottets betänkande 2019/20:FiU57
          </note>
          <note>
            Anf. 48 DENNIS DIOUKAREV (SD)
          </note>
          <note>
            Anf. 49 FREDRIK STENBERG (S)
          </note>
          <note>
            Anf. 50 DENNIS DIOUKAREV (SD) replik
          </note>
          <note>
            Anf. 51 FREDRIK STENBERG (S) replik
          </note>
          <note>
            Anf. 52 DENNIS DIOUKAREV (SD) replik
          </note>
          <note>
            Anf. 53 FREDRIK STENBERG (S) replik
          </note>
          <note>
            (Beslut fattades under § 18.)
          </note>
          <note>
            § 15 Fjärrundervisning, distansundervisning och vissa frågor
            om entreprenad
          </note>
          <note>
            Utbildningsutskottets betänkande 2019/20:UbU23
          </note>
          <note>
            Anf. 54 ROBERT STENKVIST (SD)
          </note>
          <note>
            Anf. 55 DANIEL RIAZAT (V)
          </note>
          <note>
            Anf. 56 GUDRUN BRUNEGÅRD (KD)
          </note>
          <note>
            Anf. 57 LINUS SKÖLD (S)
          </note>
          <note>
            Anf. 58 FREDRIK CHRISTENSSON (C)
          </note>
          <note>
            Anf. 59 ROGER HADDAD (L)
          </note>
          <note>
            (forts. § 19)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 16 Beslut om ärenden som slutdebatterats den 11 juni
          </note>
          <note>
            UU11 Strategisk exportkontroll 2019 – krigsmateriel och produkter
            med dubbla användningsområden
          </note>
          <note>
            CU21 Kompletteringar till nya EU-regler om aktieägares rättigheter
          </note>
          <note>
            MJU17 Kommissionens meddelande Den europeiska gröna given
          </note>
          <note>
            AU14 Mer likabehandling och ett stärkt skydd vid utstationering
          </note>
          <note>
            § 17 Beslut om ärenden som slutdebatterats den 15 juni
          </note>
          <note>
            UU14 Nordiskt och arktiskt samarbete
          </note>
          <note>
            UU18 Granskning av utländska direktinvesteringar
          </note>
          <note>
            JuU34 Ungdomsövervakning
          </note>
          <note>
            KrU12 Riksrevisionens rapport om fri entré till statliga museer
          </note>
          <note>
            TU15 Järnvägs- och kollektivtrafikfrågor
          </note>
          <note>
            TU17 Kompletterande bestämmelser till EU:s förordning om godkännande
            av och marknadskontroll över motorfordon
          </note>
          <note>
            MJU19 En förbättrad tillsyn på miljöområdet och livsmedelspolitik
          </note>
          <note>
            MJU20 Genomförande av EU-direktiv på avfallsområdet
          </note>
          <note>
            § 18 Beslut om ärenden som slutdebatterats vid dagens sammanträde
          </note>
          <note>
            FiU20 Riktlinjer för den ekonomiska politiken
          </note>
          <note>
            FiU21 Vårändringsbudget för 2020
          </note>
          <note>
            FiU24 Utvärdering av penningpolitiken för perioden 2017–2019
          </note>
          <note>
            FiU41 Anpassade regler för understödsföreningar som inte är tjänstepensionskassor
          </note>
          <note>
            FiU44 Riksrevisionens rapport om tillämpningen av det finanspolitiska
            ramverket 2019
          </note>
          <note>
            FiU45 Utvärdering av statens upplåning och skuldförvaltning 2015−2019
          </note>
          <note>
            FiU46 Riksrevisionens rapport om Svenska skeppshypotekskassan
          </note>
          <note>
            FiU50 Ny associationsrätt för medlemsbanker
          </note>
          <note>
            FiU57 Medgivande för Riksbanken att ingå ett avtal om lån till
            Internationella valutafonden (IMF)
          </note>
          <note>
            § 19 (forts. från § 15) Fjärrundervisning, distansundervisning
            och vissa frågor om entreprenad (forts. UbU23)
          </note>
          <note>
            Anf. 60 MATS BERGLUND (MP)
          </note>
          <note>
            Anf. 61 MARIA STOCKHAUS (M)
          </note>
          <note>
            Anf. 62 LINUS SKÖLD (S) replik
          </note>
          <note>
            Anf. 63 MARIA STOCKHAUS (M) replik
          </note>
          <note>
            Anf. 64 LINUS SKÖLD (S) replik
          </note>
          <note>
            Anf. 65 MARIA STOCKHAUS (M) replik
          </note>
          <note>
            (Beslut skulle fattas den 17 juni.)
          </note>
          <note>
            § 20 Riksrevisionens rapport om resurseffektivitet och produktivitet
            vid Sveriges lärosäten i nordisk jämförelse
          </note>
          <note>
            Utbildningsutskottets betänkande 2019/20:UbU21
          </note>
          <note>
            Anf. 66 ROBERT STENKVIST (SD)
          </note>
          <note>
            (forts.)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 20 (forts.) Riksrevisionens rapport om resurseffektivitet och
            produktivitet vid Sveriges lärosäten i nordisk jämförelse (forts.
            UbU21)
          </note>
          <note>
            Anf. 67 FREDRIK CHRISTENSSON (C)
          </note>
          <note>
            Anf. 68 ROZA GÜCLÜ HEDIN (S)
          </note>
          <note>
            Anf. 69 ILONA SZATMARI WALDAU (V)
          </note>
          <note>
            Anf. 70 MARIA NILSSON (L)
          </note>
          <note>
            Anf. 71 MATS BERGLUND (MP)
          </note>
          <note>
            (Beslut skulle fattas den 17 juni.)
          </note>
          <note>
            § 21 Större komplementbyggnader
          </note>
          <note>
            Civilutskottets betänkande 2019/20:CU22
          </note>
          <note>
            Anf. 72 EMMA HULT (MP)
          </note>
          <note>
            Anf. 73 LEIF NYSMED (S)
          </note>
          <note>
            Anf. 74 CARL-OSKAR BOHLIN (M)
          </note>
          <note>
            Anf. 75 EMMA HULT (MP) replik
          </note>
          <note>
            Anf. 76 CARL-OSKAR BOHLIN (M) replik
          </note>
          <note>
            Anf. 77 EMMA HULT (MP) replik
          </note>
          <note>
            Anf. 78 CARL-OSKAR BOHLIN (M) replik
          </note>
          <note>
            Anf. 79 ROGER HEDLUND (SD)
          </note>
          <note>
            Anf. 80 OLA JOHANSSON (C)
          </note>
          <note>
            Anf. 81 LARRY SÖDER (KD)
          </note>
          <note>
            Anf. 82 MALIN DANIELSSON (L)
          </note>
          <note>
            (Beslut skulle fattas den 17 juni.)
          </note>
          <note>
            § 22 Bordläggning och beslut om förlängd motionstid
          </note>
          <note>
            § 23 Anmälan om frågor för skriftliga svar
          </note>
          <note>
            § 24 Kammaren åtskildes kl. 19.08.
          </note>
          <note>
            Tryck: Elanders Sverige AB, Vällingby 2020
          </note>
        </div>
      </body>
    </text>
  </TEI>
</teiCorpus>
