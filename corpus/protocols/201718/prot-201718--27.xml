<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201718</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201718</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201718--27</head>
          <docDate when="2017-11-08">2017-11-08</docDate>
        </div>
      </front>
      <body>
        <div>
          <note>
            § 1 Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2017/18:101
          </note>
          <note>
            Till riksdagen
          </note>
          <note>
            Interpellation 2017/18:101 Planerna på en nationell antidopningsorganisation
          </note>
          <note>
            av Saila Quicklund (M)
          </note>
          <note>
            Interpellationen 2017/18:101 Planerna på en nationell antidopningsorganisation
            av Saila Quicklund (M) bevaras den 28 november 2017.
          </note>
          <note>
            Skälet till dröjsmålet är sedan tidigare inbokat arrangemang.
          </note>
          <note>
            Socialdepartementet
          </note>
          <note>
            Annika Strandhäll (S)
          </note>
          <note>
            Enligt uppdrag
          </note>
          <note>
            Marianne Jenryd
          </note>
          <note>
            Expeditionschef
          </note>
          <note>
            Interpellation 2017/18:102
          </note>
          <note>
            Till riksdagen
          </note>
          <note>
            Interpellation 2017/18:102 Utvärderingen av statens idrottspolitiska
            mål
          </note>
          <note>
            av Saila Quicklund (M)
          </note>
          <note>
            Interpellationen 2017/18:102 Utvärderingen av statens idrottspolitiska
            mål av Saila Quicklund (M) bevaras den 28 november 2017.
          </note>
          <note>
            Skälet till dröjsmålet är sedan tidigare inbokat arrangemang.
          </note>
          <note>
            Socialdepartementet
          </note>
          <note>
            Annika Strandhäll (S)
          </note>
          <note>
            Enligt uppdrag
          </note>
          <note>
            Marianne Jenryd
          </note>
          <note>
            Expeditionschef
          </note>
          <note>
            § 2 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Propositioner
          </note>
          <note>
            2017/18:22 till finansutskottet
          </note>
          <note>
            2017/18:36 till justitieutskottet
          </note>
          <note>
            2017/18:38 till konstitutionsutskottet
          </note>
          <note>
            Motioner
          </note>
          <note>
            2017/18:3912 och 3914 till skatteutskottet
          </note>
          <note>
            2017/18:3913 och 3915 till utbildningsutskottet
          </note>
          <note>
            2017/18:3916 och 3917 till justitieutskottet
          </note>
          <note>
            2017/18:3919 till skatteutskottet
          </note>
          <note>
            2017/18:3918 till konstitutionsutskottet
          </note>
          <note>
            EU-dokument
          </note>
          <note>
            KOM(2017) 637 till civilutskottet
          </note>
          <note>
            Åttaveckorsfristen för att avge ett motiverat yttrande skulle
            gå ut den 26 december .
          </note>
          <note>
            KOM(2017) 650 till utrikesutskottet
          </note>
          <note>
            § 3 Effektivare lagstiftning mot vuxnas kontakter med barn i
            sexuellt syfte
          </note>
          <note>
            Justitieutskottets betänkande 2017/18:JuU2
          </note>
          <note>
            Effektivare lagstiftning mot vuxnas kontakter med barn i sexuellt
            syfte (prop. 2016/17:214)
          </note>
          <note>
            föredrogs.
          </note>
          <note type="speaker">
            Anf. 1 GUSTAF LANTZ (S):
          </note>
          <note>
            Herr talman! Jag vill inledningsvis yrka bifall till förslaget
            i betänkandet.
          </note>
          <note>
            Den lagstiftning vi ska diskutera i dag handlar om hur vi ska
            komma åt dem som ger sig på våra barn. Internet har inga gränser.
            Kontakt kan tas dygnets alla timmar. Kontakt kan tas när våra
            barn är på sina rum och gör läxor, när de är på väg till fotbollsträningen
            eller när de sitter på skolbussen.
          </note>
          <note>
            Förövarna av dessa brott har inga gränser. De kan slå till när
            som helst. De kan utnyttja barn som från början mår dåligt, som
            skär sig och som har självmordstankar. De sniffar upp dessa barn,
            för de vet att där är sannolikheten störst att de kan få utlopp
            för sina egna böjelser på barnens bekostnad.
          </note>
          <note>
            Men samhället har gränser. Det visar vi nu genom en skärpt lagstiftning.
            Det ska kosta att ge sig på våra barn. De som försöker ska inte
            känna sig trygga. De som ger sig på våra barn ska känna att vi
            nu ger oss på dem med full kraft. Vi har sett brister i nuvarande
            lagstiftning. Vuxna ska inte längre kunna gömma sig bakom att
            de inte menade allvar med en fråga till barnen om att man ska
            ses för sex. De ska inte komma undan med att de inte har köpt
            en biljett eller bokat ett hotellrum. De ska inte kunna fråga
            barn efter barn efter barn tills de får ett tillfälle att fullborda
            sina avsikter.
          </note>
          <note>
            Att frågan ställs till ett barn, om att träffas för att ha sex,
            ska vara brottsligt i sig. Vad barnet svarar ska inte vara avgörande.
            De som åker fast ska också få kännbara straff. Vi fördubblar maxstraffet
            från ett år till två år. Vuxna som söker kontakt med barn för
            sex har känt sig alldeles för trygga. De som försöker ska lagföras
            och straffas. Barnen ska vara trygga, inte de som vill göra barnen
            illa.
          </note>
          <note>
            (Applåder)
          </note>
          <note type="speaker">
            Anf. 2 ELLEN JUNTTI (M):
          </note>
          <note>
            Herr talman! I dag debatterar vi förslaget om effektivare lagstiftning
            mot vuxnas kontakter med barn i sexuellt syfte.
          </note>
          <note>
            Alliansregeringen införde denna brottsrubricering 2009. Då handlade
            det om att en vuxen skulle komma överens med ett barn under 15
            år om att träffas i sexuellt syfte. Utöver det skulle man vidta
            ytterligare en åtgärd, till exempel boka ett hotellrum eller köpa
            en tågbiljett. Syftet var naturligtvis att försöka förhindra att
            den vuxne träffade barnet och kunde förgripa sig på barnet.
          </note>
          <note>
            Brottsförebyggande rådet gjorde en utvärdering 2013 och kom fram
            till att lagen inte fungerade som det var tänkt. I de flesta fall
            hade den vuxne och barnet redan hunnit träffas. I 50 procent av
            fallen hade barnet hunnit utsättas för sexuellt brott.
          </note>
          <note>
            År 2012 och 2013 var det 269 polisanmälda brott gällande detta.
            Endast 15 procent ledde till fällande dom.
          </note>
          <note>
            Barn som utsätts för sexualbrott mår väldigt dåligt. De sover
            dåligt. De presterar dåligt i skolan. De kan inte koncentrera
            sig på skolan. De har svårt att lita på människor. De mår psykiskt
            dåligt. Ibland kan hela livet påverkas. Därför måste vi göra allt
            vad vi kan för att skydda barn. Det är vår skyldighet. År 2015
            fick Alliansen igenom ett tillkännagivande. Det stöddes även av
            Sverigedemokraterna. Vi ville ha en mer ändamålsenlig utformning
            och att straffet skulle skärpas.
          </note>
          <note>
            Herr talman! Innan jag kom in i riksdagen 2010 jobbade jag som
            barn ­ utredare i Göteborg. I början av 2010 fick jag och en kollega
            det som jag tror var det första ärendet gällande gromning i Göteborg
            – det var i alla fall ett av de första. Det var en pedofil som
            satt i fängelse för våldtäkt mot barn, men under hans permissioner
            hade han börjat ta kontakt med massor av flickor. Det gjorde han
            genom sms, fysiska brev och internet. Vi be ­ slagtog materialet.
            Det var otroligt mycket material. Vi kände: Herregud, var ska
            vi börja någonstans? Det var så mycket. Han hade kontaktat hun
            ­ dratals flickor.
          </note>
          <note>
            Vi fick börja gå igenom materialet. Det var till exempel en tjej
            som hette Julia. Vem är Julia? Var bor Julia? Hur gammal är hon?
            Är hon under 15 år, eller är hon över 15 år? Har de kommit överens
            om att träffas? Har pedofilen köpt tågbiljett eller bokat hotellrum?
            Det var ju det som krävdes för detta brott.
          </note>
          <note>
            När jag läste breven var det väldigt lätt att förstå att flickorna
            hade blivit kära, för han var en mästare på att skriva kärleksfulla
            brev. Jag kände att han nästan gromade in till och med mig. Han
            var tyvärr jätteduktig på detta. Utöver det hade han skickat en
            bild på en snygg ung kille som skulle föreställa honom – det gjorde
            den naturligtvis inte. Vad man ska komma ihåg är att de flickor
            som nappar på detta många gånger är väldigt sköra. De har dåligt
            självförtroende och har kanske aldrig någonsin fått en komplimang.
            Jag förstår att de dras till detta.
          </note>
          <note>
            Vi lyckades i alla fall identifiera ett tiotal flickor mellan
            9 och 13 år. De var utspridda över hela Sverige. Jag och min kollega
            åkte för att förhöra flickorna. Jag måste säga att det var förfärligt.
            Jag visste på förhand att flickornas hjärtan skulle krossas när
            jag var tvungen att berätta sanningen. Jag minns särskilt en flicka.
            Ni skulle ha sett hennes ansikte när jag var tvungen att säga:
            Nej, det är inte den snygga killen, utan det är en 35 år gammal
            man som är dömd för våldtäkt mot barn. Ni skulle ha sett hennes
            ansikte. Jag kommer fortfarande ihåg det. Det var som att hela
            livet rann ur ansiktet på henne. Det var hemskt, och det måste
            ha varit ännu hemskare för henne.
          </note>
          <note>
            Därför blir jag väldigt bekymrad när jag läser till exempel remissvaret
            från Norrköpings tingsrätt. De skriver att straffet blir för högt
            med detta förslag eftersom barnet ännu inte har farit illa, då
            de inte har träffats. Då undrar jag: Har de inte förstått någonting?
            En gromare kan ju hålla på i månader och pressa barnet till att
            träffas. Tror de verkligen att barnet inte har farit illa när
            gromaren har hållit på i månader? Barnet känner en otrolig press.
            Det gör mig bekymrad att en tingsrätt kan skriva så här. Det har
            faktiskt hänt att barn till och med har tagit livet av sig för
            att de har känt en otrolig press att göra både det ena och det
            andra.
          </note>
          <note>
            Herr talman! Jag och min kollega fick inte slutföra utredningen.
            Pedofilen flyttade nämligen till ett annat distrikt – då fick
            vi överlämna ärendet dit. Jag satt några månader senare i kammarfoajén
            och läste Expressen. Då såg jag att han hade lyckats våldta en
            flicka till. Allting stämde, så jag fattade att det var samma
            man. Rättsväsendet hade inte kunnat skydda flickan.
          </note>
          <note>
            I vilket fall som helst fick vi igenom tillkännagivandet, och
            regeringen har kommit med detta förslag. Det har visserligen tagit
            två och ett halvt år, vilket jag tycker är en alldeles för lång
            tid, men bättre sent än aldrig. Nu ska straffansvaret inträda
            redan när den vuxne ger förslag om att de ska träffas – den vuxne
            behöver inte komma överens med barnet. Sedan tar man bort detta
            med en ytterligare åtgärd. Detta görs för att man i ett tidigare
            läge ska kunna stoppa pedofilerna. Maxstraffet höjs också från
            ett år till två år. Då förlängs även preskriptionstiden från två
            år till fem år, vilket är väldigt bra.
          </note>
          <note>
            Syftet är naturligtvis att fler ska kunna fällas, men det är
            ju också så att det behövs resurser inom polisen som inte finns
            i dag. Till och med utredningar gällande fullbordade våldtäkter
            mot barn läggs på hög, och det är riktigt, riktigt illa. Rättsväsendet
            kan alltså inte skydda barnen.
          </note>
          <note>
            Därför är jag bekymrad över att det har gått åt fel håll när
            det gäller brott mot barn. För åtta år sedan när jag jobbade lades
            inte våldtäktsutredningar på hög. Det gör man nu, eftersom det
            saknas resurser inom polisen. Det måste bli bättre, och då undrar
            jag: Hur ska regeringen göra för att se till att brott mot barn
            och våldtäkter mot barn utreds i tid?
          </note>
          <note>
            (Applåder)
          </note>
          <note type="speaker">
            Anf. 3 ADAM MARTTINEN (SD):
          </note>
          <note>
            Herr talman! Till att börja med kan vi konstatera att det inte
            finns några följdmotioner till det här betänkandet.
          </note>
          <note>
            Som tidigare talare har sagt bygger det delvis också på ett tillkännagivande,
            där oppositionen har flyttat fram positionerna för det sakliga
            innehållet i själva slutprodukten. Det handlar, som har nämnts
            tidigare, om att man höjer maximistraffet från ett års till två
            års fängelse och att man ändrar rekvisitet för brottet så att
            själva kontakten med barnet i sig blir en brottslig handling som
            kan leda till åtal och fällande dom. I en rapport från Brå 2013
            har vi kunnat se att det har funnits ett problem när det gäller
            många vuxna människor som tar kontakt med barn i sexuellt syfte
            men där rekvisiten inte uppfylls för att man ska kunna gå vidare
            med åtal och fällande dom.
          </note>
          <note>
            Sverigedemokraterna har också tidigare drivit många frågor när
            det gäller sexualbrott mot barn, och det kanske inte enbart är
            därför som vi väljer att ta debatten i det här fallet. Sexualbrott
            mot barn är någonting som berör många människor på djupet, och
            det finns väldigt många beklagliga fall där barn har hamnat snett
            i rättsväsendet, får man säga. Rättsväsendet har inte kunnat uppfylla
            de förväntningar som har funnits på upprättelse när man har utsatts
            för olika sexualbrott. Vi har tidigare föreslagit att man ska
            ta bort bötesstraff från många olika sexualbrott som i dag inkluderar
            böter, vilket går att likställa med exempelvis ett brott som nedskräpning
            när det gäller straffvärdet.
          </note>
          <note>
            Sverigedemokraterna har alltså i flera sammanhang försökt flytta
            fram positionerna för upprättelsen och för höjda straff när det
            gäller sexualbrott mot barn. Vi är därför väldigt nöjda med att
            regeringen har lyssnat på den position som oppositionen genom
            Sverigedemokraterna och Alliansen har tydliggjort om att maximistraffet
            bör ändras liksom rekvisitet för brottet.
          </note>
          <note>
            Jag har inte så mycket mer att tillägga utan vill slutligen säga
            att vi ställer oss bakom utskottets förslag till beslut.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 15.)
          </note>
          <note>
            § 4 En utvidgad möjlighet till uteslutning av advokater
          </note>
          <note>
            Justitieutskottets betänkande 2017/18:JuU3
          </note>
          <note>
            En utvidgad möjlighet till uteslutning av advokater (prop. 2016/17:209)
          </note>
          <note>
            föredrogs.
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut fattades under § 15.)
          </note>
          <note>
            § 5 Nya regler om bevisinhämtning inom EU
          </note>
          <note>
            Justitieutskottets betänkande 2017/18:JuU4
          </note>
          <note>
            Nya regler om bevisinhämtning inom EU (prop. 2016/17:218)
          </note>
          <note>
            föredrogs.
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut fattades under § 15.)
          </note>
          <note>
            § 6 Utvidgat skydd mot diskriminering i form av bristande tillgänglighet
          </note>
          <note>
            Arbetsmarknadsutskottets betänkande 2017/18:AU3
          </note>
          <note>
            Utvidgat skydd mot diskriminering i form av bristande tillgänglighet
            (prop. 2016/17:220)
          </note>
          <note>
            föredrogs.
          </note>
          <note type="speaker">
            Anf. 4 ERIK ANDERSSON (M):
          </note>
          <note>
            Herr talman! Jag vill börja med att yrka bifall till Moderaternas
            och Centerpartiets reservation 1 i betänkandet.
          </note>
          <note>
            Diskrimineringslagen kom till under alliansregeringens år. Efter
            ett antal år av diskussioner hade inte någon socialdemokratisk
            regering haft orken att lägga fram ett förslag till riksdagen.
            Men det gjorde Alliansen. Det kan vara bra att påminnas om det
            i dagens debatt.
          </note>
          <note>
            Det vi ska diskutera i dag är ändringen i diskrimineringslagen,
            där undantaget om diskriminering för bristande tillgänglighet
            tas bort för företag som sysselsätter färre än tio arbetstagare
            om företaget tillhandahåller varor och tjänster till allmänheten.
          </note>
          <note>
            Vi moderater tror på friheten för alla människor. Kön, klass
            eller om du har en funktionsnedsättning ska inte ha någon betydelse
            eller vara ett hinder för vad du vill bli eller vad du ska göra.
            I Sverige ska alla ha möjlighet att delta i samhället utifrån
            sina förutsättningar.
          </note>
          <note>
            En funktionsnedsättning ska inte begränsa möjligheterna för den
            som kan och vill jobba att bidra utifrån sin förmåga. För dem
            som på grund av en funktionsnedsättning inte har möjlighet att
            delta i arbetslivet över huvud taget vill vi givetvis öka möjligheterna
            till en meningsfull daglig sysselsättning utformad utifrån egna
            önskemål och förutsättningar.
          </note>
          <note>
            Innan man ens diskuterar frågan om att ta bort ett undantag i
            diskrimineringslagen anser vi att man ska ta fram fakta om vad
            det kommer att innebära för de små företagen. Kommer det att leda
            till ökade kostnader och en större administrativ börda för småföretagarna?
          </note>
          <note>
            Därför anser vi från Moderaterna att man ska avslå lagförslaget
            som det ser ut nu och först göra en konsekvensanalys av vad ett
            borttagande innebär. Man bör även utvärdera diskrimineringslagen
            innan man gör några förändringar i den. Kommer det här att leda
            till ökad tillgänglighet för personer med funktionsnedsättning?
            Det saknas även en diskussion om alternativa lösningar som kan
            leda till bättre tillgänglighet.
          </note>
          <note>
            Skälighetsrekvisitet ger förutsättningar för att de krav som
            ska ställas ska vara relevanta och befogade. Det gör även att
            det innebär en osäkerhet var gränsen ska dras. Vilka anpassningar
            kommer att krävas? Framtida rättegångskostnader kan även det bli
            en tung utgift för våra småföretag. Det är osäkerheten, herr talman,
            som är en småföretagares största mardröm.
          </note>
          <note>
            I dag finns det ungefär 1,2 miljoner företag i Sverige. Av dem
            är 97 procent småföretag. Givetvis tillhandahåller inte alla dessa
            varor och tjänster till allmänheten, men vi talar om den lilla
            tobaksaffären, närbutiken och hårfrisörskan.
          </note>
          <note>
            I den här talarstolen i Sveriges riksdag brukar alla partier,
            vågar jag påstå, säga att man ska minska regelbördan för de små
            företagen. Det är dock väldigt lite som görs i praktiken. Vi vet
            inte om även detta lagförslag kommer att göra det mer komplicerat
            att bli företagare eller att fortsätta vara företagare.
          </note>
          <note>
            (Applåder)
          </note>
          <note type="speaker">
            Anf. 5 PAULA BIELER (SD):
          </note>
          <note>
            Herr talman! Jag ska inte rappa, trots Grotescos senaste musikal.
            Däremot ska jag börja med att yrka bifall till reservationerna
            2 och 3 från Sverigedemokraterna.
          </note>
          <note>
            Vi behandlar, precis som vi nyss fick höra här, ett förslag om
            utvidgat skydd mot diskriminering i form av bristande tillgänglighet.
            Man kan inledningsvis konstatera att de som tittar lite närmare
            på de här frågorna brukar säga att det varken finns några funktionshinder
            eller några funktionsnedsättningar förrän samhället skapar dem.
            Det är hur vi utformar vårt samhälle som gör att det i vissa situationer
            är svårare att ta fullvärdig del av samhället.
          </note>
          <note>
            Med detta sagt är det givetvis så att man bör sträva efter att
            undvika alla former av begränsningar som är omotiverade och som
            följer av att man inte har tagit hänsyn till vilka förutsättningar
            varje enskild individ har.
          </note>
          <note>
            Därmed är det också Sverigedemokraternas mening att samtliga
            företag bör omfattas av det aktuella diskrimineringsförbudet.
            Men så som det är just här och nu i dag delar vi den analys som
            Moderaterna precis framförde, nämligen att man inte har utrett
            konsekvenserna tillräckligt. Undantaget som finns för företag
            med färre än tio anställda kom till av en anledning, och även
            om man nu har testat lagen i praktiken har det bara omfattat de
            större företag som inte drabbas av de potentiellt svåra tolkningsfrågor
            och rättegångskostnader som slår betydligt hårdare mot mindre
            företag.
          </note>
          <note>
            Däremot har Sverigedemokraterna en egen reservation i stället
            för att dela den gemensamma reservationen från Moderaterna och
            Centerpartiet, och det bottnar i att vi egentligen vill gå ytterligare
            något steg längre när man utreder frågan.
          </note>
          <note>
            I stället för att bara göra en konsekvensanalys över hur förslaget
            kan drabba de mindre företagen vill vi också att det ska vara
            tydligt att man redan i utredningen ser över vilka eventuella
            åtgärder som kan vidtas för att underlätta för de mindre företagen
            att anpassa sig för att förbättra tillgängligheten. Jag är övertygad
            om att en sådan utredning som leder till ett lagförslag där sådana
            möjligheter finns inbakade faktiskt skulle nå längre än det lagförslag
            som i dag ligger på bordet. Nu gömmer man sig bakom en skälighetsbedömning,
            nämligen att de små företagen inte kommer att drabbas så hårt
            eftersom de inte behöver ändra det som är för svårt att ändra.
            Med vårt förslag kan man på riktigt göra skillnad för dem som
            i dag stängs ute.
          </note>
          <note>
            Herr talman! Jag vill också säga ett par ord om vår andra reservation,
            som handlar om ett varaktighetsrekvisit. När diskrimineringslagen
            senast behandlades och antog nuvarande form hade vi tillsammans
            med bland annat Vänsterpartiet lyft fram att kravet på en varaktig
            relation med de företag som anmäls för diskriminering bör tas
            bort. Det blir märkligt att kräva en varaktig relation med någon
            som man per definition inte kan ha en ordentlig relation med,
            på grund av att denne inte har uppfyllt kraven på tillgänglighet.
            Därför har vi valt att ta med att om man ändå ska se över och
            utreda hur lagen ska utvecklas för att bättre uppfylla sitt syfte
            bör man också passa på att se på hur varaktighetsrekvisitet har
            slagit och hur det kan tas bort.
          </note>
          <note>
            Jag passar på att ge en passning till Vänsterpartiets och Ali
            Esbatis särskilda yttrande, där det framgår att man inte har väckt
            en motion i detta syfte och därför inte stöder ett sådant förslag
            här och nu. Det finns en reservation om just varaktighetsrekvisitet.
            Ni är välkomna att stödja den.
          </note>
          <note>
            (Applåder)
          </note>
          <note type="speaker">
            Anf. 6 ANNIKA QARLSSON (C):
          </note>
          <note>
            Herr talman! Åtgärder som syftar till att förebygga och motverka
            diskriminering är grundläggande i en demokrati, och en förbättrad
            tillgänglighet för personer med funktionsvariationer är en förutsättning
            för att uppnå delaktighet och jämlikhet i samhället. Det finns
            vinster att göra både på individnivå och för samhället i stort.
            Centerpartiet vill se en lagstiftning som bidrar till ett tillgängligt
            samhälle för alla. Det innefattar tillgänglighet till myndigheter,
            institutioner, företag och andra delar av samhället. Tillgängligheten
            behöver kontinuerligt ses över hos företag och myndigheter, och
            brister behöver åtgärdas. Vi ser tillgängligheten som något som
            ska omfatta även mindre företag på sikt, men utan en konsekvensbeskrivning
            eller utvecklad praxis som grund för regeringens förslag blir
            åtagandet för de små företagen inte överblickbart. Därför föreslår
            vi avslag på regeringens proposition i dag och ett tillkännagivande
            om att konsekvenserna måste analyseras för att få till stånd en
            lagstiftning som har bättre förutsättningar att bli skarp. Jag
            yrkar bifall till reservation 1.
          </note>
          <note>
            Som den aktuella regeln är utformad i diskrimineringslagen är
            det bedömningar i varje enskilt fall som måste göras innan ett
            företag kan fatta ett beslut om en åtgärd måste vidtas eller inte.
            Vägledande praxis saknas, och förarbetena innehåller endast allmänt
            hållna referenser till de ekonomiska och praktiska förutsättningarna
            hos verksamhetsutövaren samt varaktigheten och omfattningen av
            förhållandet mellan den enskilde och verksamhetsutövaren. Exakt
            samma svårighet kommer även personer med funktionsvariationer
            att ställas inför, det vill säga att bedöma om ett hinder håller
            sig inom skälighetsrekvisitet eller ej innan anmälan kan göras
            och drivas vidare.
          </note>
          <note>
            Det nuvarande undantaget för små företag i diskrimineringslagen
            speglar också att det är en komplicerad bedömning som måste göras.
            Undantaget motiveras av att de små företagens administrativa börda
            inte ska öka, och Centerpartiet anser att detta argument även
            i fortsättningen ska väga tungt och ligga kvar. Skälighetsrekvisitet
            ger förutsättningar för att de krav som ställs ska vara relevanta
            och befogade, vilket på ena sidan är en bra ingång. Men på den
            andra sidan innebär samma rekvisit en ovisshet och svårighet att
            förutse var gränsen kommer att dras för vilka anpassningar som
            kommer att krävas eller vilka anpassningar personer med funktionsvariationer
            kan komma att kräva. Små företag är mycket känsliga för den här
            typen av svårbedömda skyldigheter att vidta åtgärder och de kostnader
            som de kan medföra om det sedan visar sig att ett beslut var felaktigt.
          </note>
          <note>
            Det bör också framhållas att det finns ett stort antal funktionsvaria
            ­ tioner som kan kräva olika typer av åtgärder och att det inte
            går att över ­ blicka de kostnader som lagstiftningen kan medföra.
            Likaså kan olika ty ­ per av funktionsvariationer och de anpassningar
            de kräver gå emot var ­ andra, det vill säga att en anpassning
            för en grupp sedan blir en försäm ­ ring för en annan grupp. Centerpartiet
            anser att bedömningen huruvida fö ­ retagaren ska vidta åtgärder
            är så svår att den inte uppfyller grundläggande krav på förutsebarhet
            och tydlighet. Det saknas helt enkelt tillräckliga möj ­ ligheter
            att på förhand med säkerhet avgöra vad som är diskriminerande.
            Den frågan måste i stället avgöras av domstol i efterhand. Sveriges
            advokatsamfund lyfter i sitt remissvar fram frågan att de kostnader
            som kan uppkomma för att anpassa sig till förslaget är mer betungande
            för mindre företag än för större.
          </note>
          <note>
            Herr talman! Vad är det då som jag och ett flertal remissinstanser
            inte anser vara förutsebart eller tydligt? Jag läser från propositionen:
          </note>
          <note>
            ”En första förutsättning är att någon enskild person med en funktionsnedsättning
            missgynnas. En ytterligare förutsättning är att verksamhetsutövaren
            inte har vidtagit tillgänglighetsskapande åtgärder. Vidare krävs
            att kriteriet jämförbar situation är uppfyllt. Det innebär att
            en jämförelse ska göras mellan situationen för en person med en
            funktionsnedsättning och situationen för andra som saknar den
            aktuella funktionsnedsättningen. För att en rättvisande jämförelse
            ska kunna göras måste de personer som jämförs befinna sig i en
            jämförbar situation. Om det i det enskilda fallet kan anses rimligt
            och naturligt att olika individer behandlas lika befinner sig
            dessa i en jämförbar situation.”
          </note>
          <note>
            Propositionen fortsätter:
          </note>
          <note>
            ”De åtgärder för tillgänglighet som krävs är alltså de som är
            skäliga utifrån krav på tillgänglighet i lag och annan författning
            och med hänsyn till de ekonomiska och praktiska förutsättningarna,
            varaktigheten och omfattningen av förhållandet eller kontakten
            mellan verksamhetsutövaren och den enskilde samt andra omständigheter
            av betydelse.”
          </note>
          <note>
            Som en extra knorr läggs följande till:
          </note>
          <note>
            ”Vilka åtgärder som är skäliga får avgöras genom en helhetsbedömning
            i varje enskilt fall.”
          </note>
          <note>
            Jag anser att det inte är helt enkelt att förstå vilka insatser
            som en företagare måste eller bör göra.
          </note>
          <note>
            Utskottets majoritet svarar i sin vishet följande på mina farhågor:
            ”Där framförs att det är svårt att kvantifiera och beräkna de
            kostnader som kan uppstå eftersom de beror på faktorer såsom förkunskap,
            kreativitet när det gäller att lösa uppkomna situationer samt
            omfattningen av kontakter med personer med olika funktionsnedsättningar.
            Enligt regeringen innebär skälighetsbedömningen att åtgärderna
            som kan komma i fråga för småföretag är av enkel karaktär. Regeringen
            anför vidare att det inte har framkommit att förbudet har haft
            några betungande konsekvenser för de aktörer som omfattas i dag.
            De administrativa kostnader som kan uppstå kan enligt regeringen
            främst förväntas uppstå initialt då rutiner och arbetssätt ses
            över i förhållande till förbudet.
          </note>
          <note>
            Regeringen anför vidare att åtgärderna som kan komma i fråga
            redan till stor del omhändertas genom den service som företag
            generellt och i eget intresse ger sina kunder, vilket enligt regeringen
            talar för att förändringarna kan väntas bli marginella.”
          </note>
          <note>
            Herr talman! På den ena sidan slår regeringen på stora trumman
            för att det nu minsann händer grejer. På den andra sidan är man
            mycket vag om vad det innebär och för övrigt rätt rak med att
            det egentligen inte innebär något alls. Och hela ansvaret läggs
            på någon annan.
          </note>
          <note>
            Skyldigheten att anpassa lokaler och verksamheter kan komma att
            leda till höga kostnader för den enskilde näringsidkaren som riskerar
            verksamheten i små företag. Troligtvis kommer risken för kostnader
            att vara den största hämskon. Det skapar heller inte en bra förutsättning
            för lagen att göra praktisk skillnad i vardagen för personer med
            funktionsvariationer. När kraven och konsekvenserna inte är belysta
            innan lagen antas är det svårt för den som har funktionsvariationen
            att veta vad som faller under begreppen jämförbarhet, skälighet
            och rimlighet.
          </note>
          <note>
            Centerpartiet saknar således en analys där det framgår vilka
            konsekvenser ett utvidgat skydd mot diskriminering skulle få för
            företag med färre än tio anställda. Innan en förändring av den
            här typen genomförs måste vi känna till vilka konsekvenser den
            får för företag, anställda och människor med funktionsvariationer
            – om man verkligen vill att lagen ska göra skillnad!
          </note>
          <note type="speaker">
            Anf. 7 EVA-LENA JANSSON (S):
          </note>
          <note>
            Herr talman! Vi debatterar i dag betänkandet Utvidgat skydd mot
            diskriminering i form av bristande tillgänglighet. Jag yrkar bifall
            till förslaget och avslag på reservationerna.
          </note>
          <note>
            Jag vill påminna Erik Andersson om att riksdagen gjorde ett tillkännagivande
            i den här frågan riksdagsåret 2011/12 som ni röstade emot. Det
            är det som ligger bakom den här lagen.
          </note>
          <note>
            Annika Qarlsson kritiserar den nuvarande lagstiftningen och säger
            att det inte är tillräckligt utrett vad ändringen får för konsekvenser
            för företag med färre än tio anställda. Men den nuvarande lagstiftningen,
            som hennes parti har varit med och tagit fram, påverkar ju företag
            med elva och tolv anställda i dag. Det är inte så stor skillnad.
          </note>
          <note>
            I dag finns det ett undantag i diskrimineringslagen för företag
            med färre än tio anställda. När riksdagen fattade beslut om lagen
            2014 reserverade vi oss mot detta undantag, som vi menade gjorde
            lagen tandlös. Enligt statistik utgör inom varu ‑ och tjänstesektorn
            företag med färre än tio anställda över 90 procent av samtliga
            företag inom dessa branscher. Det kan handla om butiker, frisörer
            och restauranger.
          </note>
          <note>
            Regeringen lade i augusti i år fram förslag som innebär att även
            företag med färre än tio anställda ska omfattas av kraven på tillgänglighet
            för personer med funktionsnedsättning. Det är företag som många
            möter i sin vardag, och utskottet anser därför att denna lagändring
            är viktig för att öka jämlikheten och delaktigheten i samhället.
            Lagändringen föreslås börja gälla den 1 maj 2018.
          </note>
          <note>
            Jag vill också påminna om att Lagrådet inte hade någonting att
            erinra – d etta om det skulle riktas kritik mot lagstiftningen.
          </note>
          <note>
            Ändringen innebär att personer med funktionsnedsättning får ett
            ökat skydd mot diskriminering. Man kan säga att funktionsvariationsrörelsen
            inte är helt nöjd. Man önskar mer. Jag kan till viss del förstå
            det, men jag tycker att det här är ett bra steg på vägen.
          </note>
          <note>
            Vi möter också kritik från Svenskt Näringsliv. Den senaste veckan
            har ju visat att solidaritet inte är Svenskt Näringslivs starkaste
            sida och att man bara tänker på vinsten för egen del, inte vad
            vinsten skulle kunna bli för andra människor i samhället.
          </note>
          <note>
            Målen för funktionshinderspolitiken är en samhällsgemenskap med
            mångfald som grund, att samhället utformas så att människor med
            funk ­ tionsnedsättning i alla åldrar blir fullt delaktiga i samhällslivet
            samt jäm ­ likhet i levnadsvillkor för flickor, pojkar, kvinnor
            och män med funktions ­ nedsättning. Arbetet ska inriktas på att
            identifiera och undanröja hinder för full delaktighet i samhället
            för alla människor med funktionsnedsättning, förebygga och bekämpa
            diskriminering och skapa förutsättningar för självständighet och
            självbestämmande.
          </note>
          <note>
            Poängen med diskrimineringslagen är att värna principen om alla
            människors lika värde och allas rätt att bli behandlade som individer
            på lika villkor. I debatten 2014 poängterade Ann-Christin Ahlberg
            från Socialdemokraterna vikten av att kunna leva sitt liv fullt
            ut. Jag tycker att det fortfarande gäller. Nu säger vi att det
            här ska gälla företag med färre än tio anställda för att det är
            de m man möter i vardagen.
          </note>
          <note>
            Ett samhälle som slår vakt om alla människors lika värde är ett
            samhälle som ger alla möjligheter att utvecklas utifrån sina individuella
            egenskaper och förutsättningar och efter sin egen förmåga och
            sina egna val.
          </note>
          <note>
            Att ta bort undantaget för företag med färre än tio arbetstagare
            bidrar till ett mer heltäckande skydd mot diskriminering än vad
            som är fallet om undantaget består.
          </note>
          <note>
            Det arbete som sker för att förbättra tillgänglighet på frivillig
            väg är naturligtvis bra. Men det är viktigt att komma ihåg att
            enskilda genom denna lagstiftning får möjlighet till upprättelse
            vid ett missgynnande.
          </note>
          <note>
            Vi anser det är viktigt att den föreslagna ändringen utvärderas
            för att se hur den fungerar, både för företagen och för personer
            med funktionsnedsättning. Utskottet har därför uppmanat regeringen
            att utvärdera lag ­ ändringen.
          </note>
          <note>
            (Applåder)
          </note>
          <note type="speaker">
            Anf. 8 ANNIKA QARLSSON (C) replik:
          </note>
          <note>
            Herr talman! Eva-Lena Jansson tog upp min kritik. Ja, vi har
            kritik mot att man genomför ändringen utan att ha ett underlag
            som ger förutsättningar för de små företagen att vidta de åtgärder
            som behöver vidtas och även gör det tydligt för människor med
            funktionsvariationer vad man kan kräva och när man kan begära
            att det vidtas åtgärder. Otydligheten som finns i det vi går till
            beslut om i eftermiddag är alltså dubbelriktad. Kritiken jag har
            är riktad åt båda hållen.
          </note>
          <note>
            När vi införde den lag som har undantag för företag med upp till
            tio anställda var det utifrån att de stora företagen har större
            möjligheter att vidta åtgärder, och de har tid på sig att bygga
            upp en praxis. När vi väl inför det för de små företagen ska de
            veta vad det är för krav som kan komma att ställas på deras verksamheter.
          </note>
          <note>
            Nu har det inte v uxit fram någon praxis. N är vi fattade beslutet
            fanns det krav från oppositionen på att jobba fram det så att
            man visste vad det fick för konsekvenser för företagen. Det finns
            inte heller som underlag till den här lagstiftningen, och det
            är det vi kritiserar – vi ger inte de små företagen förutsättningar
            att vidta de åtgärder som man vet behöver göras.
          </note>
          <note>
            Det skapar också otydlighet mot dem som vill kunna komma in i
            butikerna eller ta del av tjänsterna eller servicen. Vad är det
            vi kan kräva? Kommer man att behöva ta det hela vägen till domstol
            för att få den rätten i stället för att det finns uttalat vilka
            krav man kan ställa?
          </note>
          <note>
            Därför är risken stor, särskilt med tanke på utskottets ställningstagande.
            Där tonar man ned detta och säger att det inte kommer att krävas
            så mycket, hända så mycket eller bli så mycket. Ska vi anta en
            lag i dag som för många känns kostsam men sedan inte får några
            effekter?
          </note>
          <note type="speaker">
            Anf. 9 EVA-LENA JANSSON (S) replik:
          </note>
          <note>
            Herr talman! Den retoriska fråga som infinner sig är om de med
            funk ­ tionsvariationer vet vad de kan ställa för krav på företag
            med tolv anställda. Annika Qarlsson säger ju att det blir svårare
            för personer med funktionsvariationer att veta vad man kan ställa
            för krav på företag med färre än tio anställda men inte på företag
            med fler än tio anställda.
          </note>
          <note>
            Jag skulle vilja ställa en fråga till Annika Qarlsson. I debatten
            2014 sa hon så här: Självklart ser vi inte något annat på sikt
            än att det ska gälla utan undantag. Vad betyder ”på sikt”?
          </note>
          <note type="speaker">
            Anf. 10 ANNIKA QARLSSON (C) replik:
          </note>
          <note>
            Herr talman! Det var det jag försökte beskriva i mitt anförande,
            och det är det vi beskriver i vår motion: att vi tar fram en konsekvensbeskrivning
            som ger tydliga riktlinjer och tydligare ramar för vad man kan
            ställa krav på och vilka förväntningar man kan ha på företagen.
          </note>
          <note>
            Är det lättare för ett företag som har tolv anställda än för
            ett som har tio anställda? Nej, det är klart att det inte är.
            Men många gånger har man en organisation med sig som får hjälpa
            till i de delarna, och vad gäller företaget har man betydligt
            större förutsättningar att möta kraven och göra de omställningar
            som i så fall behövs. Det var därför vi såg det som en väg framåt
            för att se till att praxis kunde växa fram. Nu har vi sett att
            det inte sker, och då tror jag att innan vi inför att det ska
            gälla också de andra företagen behöver vi ta fram ytterligare
            riktlinjer för vad det faktiskt innebär.
          </note>
          <note>
            Jag återkommer till att man från majoritetens sida menar att
            det här ska vara en lagstiftning som betyder någonting och gärna
            saluför det så mot funktionsvariationsrörelsen – som ett stort
            steg framåt. Men i svaret tonar man ned det hela och säger att
            det inte kommer att spela så himla stor roll. Det kommer inte
            att bli så kostsamt, det kommer inte att vara så farligt, det
            kommer inte att ställas så stora krav och så vidare.
          </note>
          <note>
            Vad är det egentligen lagen innebär? Det är lite motstridiga
            saker i den ena delen och i den andra delen. Vad är det egentligen
            som ligger bakom förslaget? Hur skarpt är det?
          </note>
          <note type="speaker">
            Anf. 11 EVA-LENA JANSSON (S) replik:
          </note>
          <note>
            Herr talman! Anledningen till att vi i dag fattar beslut om det
            här är att det finns en bred majoritet i riksdagen. Jag är glad
            att både Kristdemokraterna och Liberalerna också står bakom den
            här lagstiftningen. Det här visar ju att vi vill ta steg framåt
            när det gäller att människor med funktionsvariationer ska ha tillgänglighet
            och ett bra liv. Vad är det egentligen som ligger bakom? Jo, det
            är synen på alla människors lika rätt och lika värde.
          </note>
          <note>
            Jag tänker att det vi nu fattar beslut om också är att uppdra
            åt regeringen att utvärdera lagen. Det tycker jag är bra, och
            jag tycker att det är viktigt att vi fattar det här beslutet i
            dag utifrån det vi har sagt.
          </note>
          <note>
            Men det som växer i debatten är en diskussion om att ni i Centerpartiet
            och Moderaterna säger att det blir så dyrt för företagen. Samtidigt
            säger Annika Qarlsson att det nog egentligen inte spelar någon
            roll att vi genomför det här. Jag tror att det på sikt kommer
            att visa sig att företagen förstår att människor med funktionsvariationer
            också är välkomna konsumenter, kunder och gäster på restauranger,
            hos frisörer och i butiker och att företagen inser att god tillgänglighet
            för alla är bra för alla. Därför välkomnar jag den här lagstiftningen.
          </note>
          <note type="speaker">
            Anf. 12 ERIK ANDERSSON (M) replik:
          </note>
          <note>
            Herr talman! Jag var nödgad att begära replik med anledning av
            att diskrimineringslagen ju kom till under en alliansregering.
            Det har under säkert 20 års tid diskuterats att samla alla olika
            lagstiftningar i en diskrimineringslag, men de som lyckades med
            detta var en alliansregering. Det var inte efter ett långt maktinnehav
            av socialdemokratiska regeringar som en diskrimineringslag lades
            fram och ökade rättigheterna.
          </note>
          <note>
            För en företagare är det värsta som finns den osäkerhet som skapas:
            Vad ska man göra och inte göra? Det är därför vi menar att man
            ska utreda, göra en konsekvensbeskrivning och se vad diskrimineringslagen
            har givit. Det är det som är grunden.
          </note>
          <note>
            Sveriges advokatsamfund säger till och med att detta kan leda
            till fler anmälningar till Diskrimineringsombudsmannen, vilket
            kan innebära ökade rättegångskostnader. Det är svårt för näringslivet
            att veta vad som krävs för att leva upp till lagens krav.
          </note>
          <note>
            Men jag har en fråga till Eva-Lena Jansson från Socialdemokraterna:
            Om man följer gällande lagar och regler i Sverige och betalar
            sin skatt, är det då omoraliskt? Du tog ju upp frågan om Svenskt
            Näringsliv. Jag tycker att det är fel av dig att ta upp den frågan
            i denna debatt, och jag vill bara markera det.
          </note>
          <note>
            Det finns andra personer, närstående till Eva-Lena Jansson, som
            exempelvis lever på statsrådspension och ser till att intäkterna
            kommer till ett bolag. Det anser jag är moraliskt fel.
          </note>
          <note type="speaker">
            Anf. 13 EVA-LENA JANSSON (S) replik:
          </note>
          <note>
            Herr talman! Jag tror att vi ska hålla oss till den här debatten.
            Skattedebatten tror jag inte att Erik Andersson har ett dugg att
            tjäna på. Vi kan titta på vad förre statsministern gör i dag,
            och även tidigare finansminis ­ tern. Så den diskussionen ska
            vi inte ta.
          </note>
          <note>
            Men om vi ska diskutera det som Erik Andersson ändå lyfter, om
            kostnaden för företag, tänker jag så här: I den förra debatten
            hade de borgerliga partierna också en reservation. Jag vet inte
            om ni har glömt bort det. Då sa ni att det skulle gå åt pipsvängen
            för privata vårdcentraler om man inte undantog dem. Det kanske
            Erik Andersson har glömt bort – han satt inte i riksdagen då,
            förlåt!
          </note>
          <note>
            Det är samma spöke som ni skräms med: Det kommer att gå åt pipsvängen
            för företagarna! Kristdemokraterna och Liberalerna har insett
            att det inte kommer att göra det. Så jag vet inte riktigt varför
            Erik Andersson är så rädd för att ge personer med funktionsvariation
            en möjlighet att faktiskt få tillgänglighet i samhället.
          </note>
          <note type="speaker">
            Anf. 14 ERIK ANDERSSON (M) replik:
          </note>
          <note>
            Herr talman! Det var en väldig tur att jag inte satt i riksdagen
            då, för jag anser inte att man ska sitta alltför länge i riksdagen.
          </note>
          <note>
            Men om vi säger så här: Svenskt Näringsliv, Visita, Svensk Handel,
            Näringslivets Regelnämnd, Småföretagarnas Riksförbund – alla de
            avstyrker detta lagförslag på grund av osäkerheten. När det gäller
            vårdcentraler har de nog klarat sig för att de oftast hyr av en
            annan fastighetsägare, som ser till att tillgänglighetskraven
            uppfylls. Sedan har vi en plan- och bygglag, och vid nybyggnation
            måste de tillgänglighetsregler som finns i den följas.
          </note>
          <note>
            Det vi är oroliga över är främst osäkerheten för företagen. Man
            vet inte om man kan bli stämd och får olika rättegångskostnader.
            Samtidigt har den här lagen inte utvärderats, och vi har ingen
            konsekvensbeskrivning. Man säger bara att man tror att antalet
            anmälningar kanske kan komma att öka. I betänkandet står det att
            det hittills har kommit ungefär 230 anmälningar till Diskrimineringsombudsmannen,
            men man vet inte.
          </note>
          <note>
            De allra flesta företagare vill ju att så många som möjligt ska
            komma till deras butik och försöker givetvis göra det så tillgängligt
            som möjligt. Men det är osäkerheten som är väldigt svår att hantera.
          </note>
          <note type="speaker">
            Anf. 15 EVA-LENA JANSSON (S) replik:
          </note>
          <note>
            Herr talman! Ja, det finns en osäkerhet, också för människor
            med funktionsvariation: Ska de kunna äta lunch ute på stan eller
            komma in i butiken? Om vi har satt upp mål för funktionshinderspolitiken
            och har en samhällsgemenskap med mångfald som grund menar jag
            att det är viktigt att samhället utformas så att människor med
            funktionsvariation också har en tillgänglighet. Detta är faktiskt
            överordnat i denna fråga. Det är därför vi fattar beslut. Vi har
            en bred politisk majoritet bakom detta förslag.
          </note>
          <note>
            Jag är stolt över att vi har det här förslaget på bordet nu och
            kan fatta beslut om det i dag, och att vi gör det över blockgränser.
            Det visar också att det finns en stor majoritet för dessa frågor
            och att vi tycker att det är viktigt. Med det, herr talman, tackar
            jag för debatten.
          </note>
          <note>
            (Applåder)
          </note>
          <note type="speaker">
            Anf. 16 ALI ESBATI (V):
          </note>
          <note>
            Herr talman! Det är glädjande och fint att i dag kunna stå här
            och yrka bifall till utskottets förslag i betänkande AU3 och därmed
            till regeringens proposition för att utvidga skyddet mot diskriminering
            i form av bristande tillgänglighet.
          </note>
          <note>
            Som vi ju har varit inne på i debatten är det som föreslås i
            propositionen alltså att avskaffa ett av de undantag som nu finns
            från förbudet mot diskriminering på nämnda grund – det undantag
            som funnits på området varor och tjänster för företag med färre
            än tio anställda.
          </note>
          <note>
            Från Vänsterpartiets sida välkomnar vi som sagt denna utvidgning.
            Vi menar att det undantag som finns i dag, som gör att de allra
            flesta av de företag som människor till vardags har att göra med
            inte träffas av diskrimineringsbestämmelserna gällande bristande
            tillgänglighet, är ologiskt och olyckligt. De krav som ställs
            även på mindre verksamheter ska naturligtvis också vara skäliga,
            så det finns inget som talar för att detta ska få absurda eller
            orimliga konsekvenser eller betungande effekter för de berörda
            företagen. Det är inbyggt i lagens själva konstruktion att det
            ska ske en skälighetsbedömning.
          </note>
          <note>
            Detta var något som vi i Vänsterpartiet påpekade och motionerade
            om redan vid behandlingen av grundpropositionen, Bristande tillgänglighet
            som en form av diskriminering , som behandlades av riksdagen före
            valet 2014. Vi påpekade då att det utöver det principiellt problematiska,
            att från lagstiftarens sida säga att vissa får diskriminera oavsett
            förutsättningarna i övrigt, också fanns en annan problematisk
            signaleffekt, nämligen att ökad tillgänglighet entydigt betraktas
            som en kostnad och ett besvär.
          </note>
          <note>
            Men att ha tillgänglighet som utgångspunkt är ett viktigt perspektiv
            i alla våra samhälleliga relationer. Då behöver alla vara med
            och dra sitt strå till stacken, fundera över hur man själv organiserar
            sin verksamhet och påminnas om att det som utestänger faktiskt
            kan vara just diskriminerande. Ökad tillgänglighet kan ju faktiskt
            ge fler kunder och vara en möjlighet, inte ett hot, också för
            mindre företag.
          </note>
          <note>
            Den tidigare regeringen, som lade fram propositionen 2014, hade
            likväl med detta och andra undantag. Vi har också hört i debatten
            att två av de tidigare regeringspartierna, Moderaterna och Centerpartiet,
            fortfarande inte vill förstärka lagen och alltså föreslår att
            propositionen avslås i sin helhet. Det tycker jag är trist.
          </note>
          <note>
            Sverigedemokraterna intar förstås samma ståndpunkt, och argumenta
            ­ tionen är, som vi har hört, ganska tunn och svag. Man ställer
            en idé om regelbörda mot det faktiska behovet av att öka tillgängligheten
            och ha en lag som är principiellt logisk och sammanhängande. Det
            kommer en del krystade argument om att det är klurigt och svårt
            och att vi ska utvärdera lagen innan vi har antagit den, fastän
            vi har en lag som har gällt för över tio anställda och inte har
            gett några orimliga konsekvenser.
          </note>
          <note>
            Om man väldigt hårt vidhåller att det blir osäkerhet om man inte
            i lagstiftningen preciserar alla situationer som kan uppkomma
            i den myriad av relationer mellan personer och företag som kan
            finnas är det naturligtvis ett argument mot nästan all lagstiftning
            av detta slag. Det är klart att det till syvende och sist många
            gånger är en bedömningsfråga; det kommer man inte ifrån. Men det
            finns inget som tyder på att det blir väldigt märkligt om man
            tar bort undantaget för just företag som har mellan en och tio
            anställda.
          </note>
          <note>
            Sverigedemokraterna vill avslå propositionen och vill inte gå
            i en mer progressiv riktning.
          </note>
          <note>
            I den proposition som man vill avstyrka finns ett behandlat och
            presenterat skarpt lagförslag om undantaget. I detta har Sverigedemokraterna
            slängt in ett yrkande om att ta bort ett annat undantag som inte
            behandlas i lagförslaget. Det gäller frågan om varaktighet som
            en del av skälighetsbedömningen. Som många i denna kammare känner
            till är detta ganska typiskt för Sverigedemokraternas sätt att
            hantera dessa frågor och sätta det politiska spelet före sakinnehåll.
          </note>
          <note>
            Jag vill säga något om varaktighet. Vänsterpartiet hade vid behandling
            ­ en av propositionen 2014 ett motionsyrkande om att detta rekvisit
            skulle utgå vid skälighetsbedömning. Vi menade då och vi menar
            nu att det är viktigt att näringsidkare försöker tänka sig in
            i situationen för människor med olika typer av funktionsvariationer
            och gör vad de kan och vad som är skäligt för att deras verksamhet
            ska vara tillgänglig.
          </note>
          <note>
            Det grundläggande i arbetet för att skapa ett tillgängligt samhälle
            är att man inte bara åtgärdar problem när de har uppstått och
            eventuellt uppmärksammats utan också hela tiden försöker agera
            medvetet och förebyggande. Men detta är inte temat för den aktuella
            propositionen, och vi har därför valt att inte skriva någon följdmotion.
            Vi kommer att återkomma till frågan i ett annat lämpligt sammanhang
            liksom till andra skärpningar som vi tog upp och förklarade i
            samband med att lagen kom på plats samt eventuellt nya krav som
            aktualiseras av den löpande tillämpningen.
          </note>
          <note>
            I dag yrkar jag med glädje bifall till förslaget.
          </note>
          <note type="speaker">
            Anf. 17 PAULA BIELER (SD) replik:
          </note>
          <note>
            Herr talman! Det fanns en hel del där. Jag kan inledningsvis
            påpeka att vi inte har samma reservation som Moderaterna och Centerpartiet.
            Vi slår fast att samtliga företag självklart bör omfattas, men
            vi hugger också på det faktum att man bör se över hur man kan
            hjälpa de mindre företagen och utreda vad man kan göra för att
            de ska kunna göra nödvändiga förändringar så att det blir en effekt.
          </note>
          <note>
            Det har sagts i tidigare replikskiften, och jag lyfte upp det
            i talarstolen: Som det är just nu gömmer man sig bakom ”med skälighetsrekvisitet
            kommer detta inte att få några större konsekvenser för företagen”.
            Men då är det i princip inte någon långtgående lagstiftning, och
            den kommer inte att få så många effekter. Om man vill ha effekter
            bör man snarare fokusera på hur vi gör samhället bättre och möter
            problematiken, inte på hur vi kriminaliserar dem som kanske vill
            väl men som inte lyckas.
          </note>
          <note>
            Det var dock inte därför jag begärde replik, utan det gäller
            såklart varaktighetsrekvisitet, där vi egentligen har samma inställning.
            I sitt anföran ­ de sa Ali Esbati att Sverigedemokraterna ägnar
            sig åt politiskt spel i stället för sakinnehåll. Men, herr talman,
            vad är politiskt spel om inte att neka att stödja en politik som
            man egentligen håller med om bara för att det inte är man själv
            som har väckt motionen utan ett annat parti?
          </note>
          <note type="speaker">
            Anf. 18 ALI ESBATI (V) replik:
          </note>
          <note>
            Herr talman! Jag har läst Sverigedemokraternas reservation. Just
            i detta fall är det något som gör att vi bägge har läst den. Det
            är inte alltid fallet med Sverigedemokraternas reservationer att
            man själv har läst dem.
          </note>
          <note>
            Jag vill påpeka att Sverigedemokraternas reservation går ut på
            att man ska avstyrka propositionen i likhet med vad Moderaterna
            och Centerpartiet föreslår. Sedan har man, av skäl som kanske
            är svåra att förklara, valt att inte ha samma reservation som
            Centerpartiet och Moderaterna i det fallet. Jag kan förstå detta,
            men likväl är det så att ni vill avstyrka det skarpa och utredda
            lagförslaget, Paula Bieler. Ni säger att man ska hjälpa folk på
            olika sätt. Det kan man säkert göra, men om lagen inte finns där
            kan man i alla fall inte hjälpa dem med den. Detta är vad ni föreslår.
          </note>
          <note>
            När det gäller varaktighetsrekvisitet är det en fråga som vi
            föreslog när propositionen lades fram före valet 2014. Det var
            jag som var med i den debatten, och Sverigedemokraterna anslöt
            sig då till reservationen. Man är fri att göra som man vill i
            riksdagens kammare.
          </note>
          <note>
            I det här fallet har vi gjort den tydliga bedömningen att det
            finns en proposition som handlar om en viss sak, och då har vi
            väckt motioner som handlar om den saken. Om Sverigedemokraterna
            väljer att väcka motioner om någon annan sak är det fritt fram
            för dem att göra det. Jag känner inget som helst tvång att ansluta
            mig till en politik som läggs fram av Sverigedemokraterna, och
            det kommer jag att stå för.
          </note>
          <note type="speaker">
            Anf. 19 PAULA BIELER (SD) replik:
          </note>
          <note>
            Herr talman! Mig veterligen är det inte de enskilda partierna
            utan kammarkansliet och riksdagen som avgör om en motion faller
            inom ärendets ram eller inte. Uppenbarligen har vi fått lägga
            fram ett förslag om att se över just detta rekvisit och ta bort
            undantaget. Alltså faller det inom ärendets ram.
          </note>
          <note>
            Jag vill påpeka att jag tycker att det är ytterst märkligt att
            anklaga mig för att syssla med politiskt spel när det inte är
            jag som väljer att fokusera på vem som lägger fram förslag i stället
            för på vad förslagen innehåller. Uppenbarligen vill vi samma sak
            här.
          </note>
          <note>
            Jag ser inga problem med att Vänsterpartiet, i det här fallet,
            hade kunnat stödja propositionen i dess helhet och få den att
            gå igenom och samtidigt vilja rikta ett tillkännagivande om att
            man snarast bör ta bort det undantag som finns. Det är fullt naturligt
            att göra så i min värld, men inte i Vänsterpartiets.
          </note>
          <note>
            Ja, vi tycker att lagen, så som den är just nu, inte bör utvecklas
            på det sätt som föreslås i propositionen. Vi anser att det inte
            är tillräckligt utrett vad detta får för konsekvenser och hur
            det faktiskt kommer att slå både mot de mindre företagen, eftersom
            man hänvisar till de erfarenheter som knappt finns för de större
            företag som har större möjligheter, och mot dem som vill ha en
            relation till de mindre företagen. Precis som vi har hört i tidigare
            debatter är det oklart vad detta innebär.
          </note>
          <note>
            Min åsikt är att det är bättre att fokusera på hur vi bygger
            ett bättre samhälle och åtgärdar problemen i sak än på hur vi
            ska skylla ifrån oss på andra, peka finger och säga att de inte
            har fullföljt detta, om vi inte ens ska tala om hur de ska fullfölja
            det och vad det kommer att innebära för dem.
          </note>
          <note>
            Det är därför vår mening att man bör utreda både vilka konsekvenser
            detta kan få för företag och hur vi kan hjälpa dem att genomföra
            nödvändiga förändringar i sin verksamhet, sina lokaler eller vad
            det vara månde så att en faktisk tillgänglighetsförbättring kan
            uppnås i stället för plakatpolitik där man skyller på andra, pekar
            finger och säger att de inte har gjort sitt, när vi inte ens säger
            åt dem vad de ska göra ordentligt.
          </note>
          <note type="speaker">
            Anf. 20 ALI ESBATI (V) replik:
          </note>
          <note>
            Herr talman! Jag pekade på det som var tydligt också i inlägget,
            nämligen det ganska omfattande hyckleriet i Sverigedemokraternas
            ställningstaganden i denna fråga.
          </note>
          <note>
            Här finns ett konkret förslag om att skärpa lagen, men det vill
            man inte göra, med samma svaga och märkliga argument som Moderaterna
            och Centerpartiet. I stället vill man så att säga blurra bort
            ställningstagandet genom att slänga in ett annat yrkande.
          </note>
          <note>
            Jag vill inte vara med och spela detta spel för att hjälpa Sverigedemokraterna
            att framstå i bättre dager i denna fråga. Jag tror i och för sig
            att det är svårt för Sverigedemokraterna att göra detta, då de
            kommer från ett parti vars själva grundväsen står i motsättning
            till det som man försöker lösa med denna lag och som handikapprörelsen
            driver, nämligen alla människors lika värde.
          </note>
          <note type="speaker">
            Anf. 21 FREDRIK MALM (L):
          </note>
          <note>
            Herr talman! Jag vill från Liberalernas sida yrka bifall till
            förslaget.
          </note>
          <note>
            Vi anser i vårt parti – vi har kämpat för detta länge – att tillgängligheten
            i vårt samhälle måste öka för alla invånare. Människor som har
            en funk ­ tionsnedsättning eller funktionsvariation ska kunna
            leva ett liv som är pre ­ cis likadant som allas våra liv. Det
            handlar om människors lika värde och om värdighet. Det är en sorts
            temperaturmätare för hur vårt samhälle be ­ traktar människor
            som inte riktigt har samma möjligheter i sin vardag som de flesta
            har.
          </note>
          <note>
            Detta betyder att vi i vårt parti tycker att denna lagstiftning
            är rimlig. Det finns givetvis en rad olika avvägningar man måste
            göra, speciellt när det handlar om mindre företag som inte alltid
            har så stora resurser till sitt förfogande.
          </note>
          <note>
            Man kan säga att denna lagstiftning i grund och botten bygger
            på tre delar. Det ska vara skäliga åtgärder. Det ska finnas en
            varaktighet. Man kan inte bara gå in i en butik som man aldrig
            besökt tidigare i en helt annan stad än den man bor i och hävda
            någon sorts varaktighetsargument för att butiken ska installera
            en ramp, till exempel, utan det handlar om varaktighet av ett
            annat slag.
          </note>
          <note>
            Den tredje delen är att detta sedan ska utvärderas. Det måste
            vara skäliga åtgärder, det måste finnas en varaktighet och man
            ska utvärdera lagen för att se vilken påverkan den ger, inte bara
            på mindre näringsidkare, utan givetvis också på personer som upplever
            bristande tillgänglighet. Har man till exempel lyckats få upprättelse
            om man borde ha rätt till det?
          </note>
          <note>
            Vi anser från vår sida att det här är rimliga avvägningar. Jag
            yrkar bifall till förslaget i betänkandet. Det har också att göra
            med att företag med färre än tio anställda ofta är företag som
            människor möter i sin vardag. Det kan handla om butiker, en liten
            tandläkarklinik eller andra mindre verksamheter som man möter
            i sin vardag. Det är givetvis så att problemen med bristande tillgänglighet
            måste uppmärksammas även i de verksamheterna.
          </note>
          <note>
            En rimlig och välavvägd lagstiftning innebär att kostnaderna
            och de åtgärder som behöver vidtas för en liten näringsidkare
            ska vara skäliga. Givetvis kan inte ett litet företag åläggas
            fullständigt drakoniskt ökade kostnader som är omotiverade. Alla
            förstår väl att vi inte kan göra så. Om det ändå skulle bli fallet
            får det i så fall uppmärksammas vid prövning i domstol samt vid
            utvärderingen av lagstiftningen.
          </note>
          <note type="speaker">
            Anf. 22 PAULA BIELER (SD) replik:
          </note>
          <note>
            Herr talman! Jag trodde att jag skulle prata varaktighet bara
            med Vänsterpartiet, men nu tog Fredrik Malm själv upp detta i
            sitt anförande, och jag känner att jag måste reagera.
          </note>
          <note>
            Fredrik Malm säger att man inte ska kunna hävda att man har bristande
            tillgänglighet när man är på resande fot och inte kan besöka vissa
            butiker. Det är en väldigt märklig argumentation för mig. Ska
            man vara låst till att bo på en och samma plats hela sitt liv
            och inte kunna resa?
          </note>
          <note>
            Om det gäller den egna bostadsorten krävs det ändå att man kan
            kom ­ ma in i butiken i fråga för att få en varaktig relation
            med den. Jag och mitt partis andra företrädare har oerhört svårt
            att förstå hur den här lagen ska kunna få någon som helst effekt
            om det krävs att man har en varaktig relation för att man sedan
            ska kunna säga: Nu diskriminerar ni mig, för jag har inte tillgänglighet
            till era varor och tjänster. I så fall kan man ju inte få en varaktig
            relation över huvud taget.
          </note>
          <note>
            Uppenbarligen tycker Fredrik Malm inte ens att det är ett rimligt
            krav att ställa att man ska kunna ha tillgänglighet runt om i
            samhället, utan det ska vara fråga om att man återkommande besöker
            en specifik plats, handlar i en specifik butik eller nyttjar en
            specifik tjänst. Jag måste få fråga hur man resonerar kring detta.
          </note>
          <note type="speaker">
            Anf. 23 FREDRIK MALM (L) replik:
          </note>
          <note>
            Herr talman! Jag ber om ursäkt om jag möjligen uttryckte mig
            lite slentrianmässigt i mitt anförande. Givetvis kan ett besök
            någonstans innebära att man utsätts för bristande tillgänglighet
            som kan vara diskriminering enligt vår gällande lagstiftning eller
            enligt vår nya lagstiftning. Men det är viktigt att frågan om
            varaktighet ändå är en del av helhetsbedömningen av vad som är
            bristande tillgänglighet, tycker jag. Jag kan ge några exempel.
            Ett anställningsförfarande innebär en annan grad av varaktighet.
            Om man går till en klinik regelbundet och är inskriven där är
            det klart att man kan ställa högre krav på den näringsidkaren.
            Detsamma gäller en butik som ligger i den fastighet där man bor.
            Då är det väl rimligt att det ger en ännu större tyngd i en helhetsbedömning
            av om en person utsätts för bristande tillgänglighet. Min uppfattning
            är att det inte är orimligt att resonera så.
          </note>
          <note type="speaker">
            Anf. 24 PAULA BIELER (SD) replik:
          </note>
          <note>
            Herr talman! Men även om det gäller en butik i samma fastighet
            eller en blivande arbetsgivare har man inte en varaktig relation
            till dem, utan man kanske hoppas kunna få det. Som lagen är skriven
            just nu är det väl ändå så att man redan ska ha en varaktig relation.
            Jag tycker fortfarande att detta är väldigt märkligt. Men det
            är bra att Fredrik Malm åtminstone tycker att det ska finnas tillgänglighet
            överallt i landet, inte bara där personen bor, och att det ska
            kunna ses som diskriminering även om det bara är fråga om ett
            enstaka besök någon gång. Jag hoppas att man framöver återkommer
            för att se över, utvidga och förbättra lagstiftningen.
          </note>
          <note>
            Med det sagt vill jag passa på att även till Fredrik Malm ställa
            frågan vad man egentligen tror att lagändringen kommer att åtgärda
            och förändra. I förarbetena och propositionstexterna lägger man
            väldigt stor vikt vid skälighetsbedömningen och att det här inte
            kommer att betyda några större förändringar för de små företagen.
            Jag tror att de allra flesta här inser att företagare vill ha
            kunder och relationer. Det de kan göra har de antagligen redan
            gjort. Om man dessutom lägger på en skälighetsbedömning kommer
            lagstiftningen inte att få några större effekter. Det är i alla
            fall min bedömning, och jag tolkar även förarbetena och propositionstexterna
            som att detta är konsekvensen.
          </note>
          <note>
            Det är därför jag föreslår att man inte bara ska utreda konsekvenserna
            av lagen för företagen utan också underlätta för faktiska förändringar
            som det kanske inte är skäligt att kräva enligt dagens bedömningar,
            eftersom det är för svårt för ett litet företag att ensamt genomföra
            dessa. Det vi skulle kunna göra är att styra upp, underlätta,
            hjälpa till och skapa normer, kanske genom riktade bidrag eller
            något annat, för att öka den riktiga tillgängligheten – i stället
            för den plakatpolitik som jag vill hävda att övriga partier sysslar
            med.
          </note>
          <note type="speaker">
            Anf. 25 FREDRIK MALM (L) replik:
          </note>
          <note>
            Herr talman! Nu blir det aningen oklart. Paula Bieler står här
            och säger att hon önskar att man kan återkomma till riksdagen
            med ett förslag om en utvidgad lagstiftning. Men nu yrkar ni ju
            avslag på alltihop, Paula Bieler. Ändå vill ni alltså ha ännu
            mer. Å ena sidan vill ni avslå den här förändringen, å andra sidan
            vill ni i nästa led ha en utvidgad lagstiftning. Nu har inte Paula
            Bieler någon mer replik, men för mig framstår detta som lite märkligt.
          </note>
          <note>
            Dessutom blir det, herr talman, lite förvånande när man beskyller
            oss andra för plakatpolitik. Paula Bieler stod i talarstolen och
            sa: Vi vill inte ha någon lagstiftning – i stället tycker vi att
            det är viktigt att vi kan bygga ett bättre samhälle. Men, Paula
            Bieler, ett bättre samhälle bygger man genom att trycka på knappar
            i den här salen. Vi bygger samhället genom lag. Land ska med lag
            byggas. Land ska med votering byggas, kan vi också säga. Jag tror
            att det är svårt att bygga ett bättre samhälle om man inte kan
            använda lagstiftningsverktyget. Den plakatpolitik och den fluffighet
            som Paula Bieler kritiserar står hon för själv.
          </note>
          <note>
            Liberalerna vill ha en välavvägd och rimlig lagstiftning. Åtgärder
            ska vara skäliga. Man ska givetvis inte ålägga mindre näringsidkare
            fullständigt orimliga och drakoniska kostnader. Men rimliga åtgärder
            ska vidtas för att tillgängligheten ska finnas för alla människor
            i vårt samhälle, även människor med funktionsnedsättningar. I
            ett anständigt, modernt och välutvecklat samhälle som Sverige
            är det rimligt att vi har den ambitionen och att vi ser till att
            människor som inte har tillgängligheten kan få upprättelse i vissa
            fall.
          </note>
          <note>
            (Applåder)
          </note>
          <note type="speaker">
            Anf. 26 DÉSIRÉE PETHRUS (KD):
          </note>
          <note>
            Herr talman! Vi kristdemokrater har ställt oss bakom förslaget
            om en ändring i diskrimineringslagen. Ändringen innebär ett utvidgat
            skydd mot diskriminering i form av bristande tillgänglighet. Tidigare
            undantag för företag med färre än tio arbetstagare tas bort.
          </note>
          <note>
            Det är viktigt att bristande tillgänglighet tas på allvar. Kristdemokraterna
            menar att graden av funktionsnedsättning inte är statisk utan
            delvis är en följd av samhällets beredvillighet och förmåga att
            gå människor med funktionsnedsättning till mötes. En funktionsnedsättning
            blir i själva verket ett handikapp först när samhället inte kompenserar
            den enskilde för bristerna.
          </note>
          <note>
            Jag har redan under tidigare mandatperioder väckt motioner här
            i riks ­ dagen om behovet av lagstiftning som säger att bristande
            tillgänglighet ska ses som diskriminering. 1,8 miljoner personer
            i Sverige lever med funk ­ tionsnedsättning. Då är det väldigt
            viktigt att bristande tillgänglighet som utestänger personer med
            funktionsnedsättning förändras. Man ska inte va ­ ra utestängd
            från olika samhällsområden.
          </note>
          <note>
            Vid något tillfälle kunde inte personer med funktionsnedsättning
            ens ta sig till vissa vallokaler. Detta, herr talman, är naturligtvis
            inte värdigt ett modernt samhälle.
          </note>
          <note>
            Det var därför glädjande att Alliansen ändrade diskrimineringslagen
            2009. Därefter kom ytterligare en lag, om tillgänglighetskrav
            på företag, som trädde i kraft 2015. Men eftersom många såg den
            senare lagen som väldigt omfattande gjordes ett undantag för mindre
            företag. Företagare trodde att de skulle kunna få orimliga kostnader
            för ombyggnation i syfte att öka tillgängligheten.
          </note>
          <note>
            Nu har denna lag varit i kraft under några år, och vi tycker
            att det är rimligt att nu pröva att även små företag ska omfattas
            av kravet på tillgänglighet.
          </note>
          <note>
            Enligt Diskrimineringsombudsmannen kom det under 2015 in 280
            anmälningar med anledning av den nya lagen. Flera handlade om
            svårigheter att ta del av allmänna handlingar. Det verkar inte
            som att lagen har påverkat företagen i någon större utsträckning.
          </note>
          <note>
            När det gäller risken att småföretagare inte ska ha råd att göra
            lokaler mer tillgängliga finns det, som tidigare har nämnts här
            i debatten, ett skälighetsrekvisit i lagen med hänsyn till ekonomiska
            och praktiska förutsättningar. Det bör räcka för att inget företag
            ska drabbas alltför hårt på grund av de åtgärder som kan behöva
            vidtas för ökad tillgänglighet.
          </note>
          <note>
            I Storbritannien, USA, Irland, Australien och Norge finns liknande
            lagstiftning, som till viss del är än mer långtgående, varför
            jag inte tror att det kommer att bli några större problem för
            företagen att följa den nya lagen.
          </note>
          <note>
            Många företagare ser det snarare som en tillgång att visa på
            att de tar sitt samhällsansvar. De vill också ha fler kunder,
            och tillgänglighet är därför en tillgång i deras marknadsföring.
          </note>
          <note>
            När remissinstanserna har fått bedöma möjliga konsekvenser av
            den nu föreslagna lagen har det framkommit svårigheter att utifrån
            nuvarande lagstiftning uttolka vad som är rimligt att göra i syfte
            att vidta skäliga tillgänglighetsåtgärder. Det finns ingen ut
            vecklad praxis, och eftersom 90 procent av alla företag i dag
            inte omfattas av lagstiftningen är det svårt att överblicka konsekvenserna
            av den nu föreslagna lagen.
          </note>
          <note>
            Någon utvärdering av hur den nuvarande lagen har fungerat har
            inte kommit till stånd, trots att Socialdemokraterna krävde detta
            tidigare, när Alliansen lade fram sitt förslag. Men nu lägger
            man ändå fram förslag till en lag, och vi kristdemokrater har
            valt att bejaka denna förstärkning av lagen.
          </note>
          <note>
            Jag är glad, herr talman, att utskottsmajoriteten har valt att
            delvis bi ­ falla min motion om att utvärdera denna lag, även
            om man inte uttalar när detta ska ske. Jag har sagt att jag tycker
            att det borde ske inom tre år. Ut ­ värderingen bör utvisa hur
            såväl företag som personer med funktionsned ­ sättning påverkas
            av lagen.
          </note>
          <note>
            Ministern är ju här i dag, och jag hoppas att hon kan säga att
            även hon ser fram emot en utvärdering inom en inte alltför avlägsen
            framtid.
          </note>
          <note type="speaker">
            Anf. 27 Kultur- och demokratiminister ALICE BAH KUHNKE (MP):
          </note>
          <note>
            Herr talman! Jag tackar för möjligheten att vara här i kammaren
            i dag och debattera ett förslag på politisk förändring som regeringen
            har kämpat för.
          </note>
          <note>
            Sverige ska vara ett land fritt från diskriminering. Det är vårt
            mål och vår högt ställda men självklara ambition. I Sverige ska
            du inte dömas utifrån vem du älskar, vilken hudfärg du har eller
            om du har en funktionsvariation. Sverige ska hålla ihop, och det
            ska finnas plats för alla.
          </note>
          <note>
            En heltäckande och effektiv diskrimineringslagstiftning, med
            få undantag, är ett verktyg för att bygga Sverige så som vi vill
            att det ska vara.
          </note>
          <note>
            Herr talman! Det var den borgerliga regeringen som under den
            förra mandatperioden lade fram förslaget att otillgänglighet skulle
            vara en diskrimineringsform. Denna reform trädde i kraft 2015,
            och sedan dess har näringsidkare med fler är tio anställda enligt
            lag behövt vidta skäliga tillgänglighetsåtgärder.
          </note>
          <note>
            Att den förra regeringen tog steget att införa denna lagstiftning
            är en bra sak. I dag bygger vi vidare på det steget.
          </note>
          <note>
            Att regeringen nu föreslår att undantaget i lagstiftningen tas
            bort innebär att vi skärper diskrimineringslagstiftningens effektivitet.
            Det blir tydligare för alla vad som gäller. Fler aktörer kommer
            att vidta tillgänglighetsåtgärder, och Sverige blir ett mer tillgängligt
            land. Personer med funk ­ tionsvariationer får något bättre möjligheter
            att leva sina liv i frihet. Jag är stolt över att detta förslag
            har lagts fram till Sveriges riksdag och att fler partier i riksdagen
            sluter upp bakom det.
          </note>
          <note>
            Herr talman! På kort tid har vi sett att den nu gällande lagstiftningen
            har bidragit till att nå målet om ett samhälle fritt från diskriminering.
            Diskrimineringsombudsmannen, som har tillsyn över lagstiftningen,
            pekar på att lagstiftningen har haft en tydlig effekt. Enligt
            DO har den befintliga lagstiftningen inneburit ett ökat intresse
            för att vidta tillgänglighetsåtgärder hos de företag som i dag
            berörs.
          </note>
          <note>
            Bland de anmälningar som kom in under 2015 finns två fall som
            jag vill uppmärksamma.
          </note>
          <note>
            I maj kom den första domen om bristande tillgänglighet. Domstolen
            ansåg att en elev i årskurs 4 blivit utsatt för diskriminering
            då skolan inte vidtagit skäliga åtgärder för att öka tillgängligheten
            på skolan. Det handlade om brister gällande ramper, vilplan och
            dörröppnare.
          </note>
          <note>
            För att få tillgång till skolans lokaler behövde eleven få hjälp
            från kamrater eller personal. Eleven var beroende av detta och
            var därmed inte i en situation som är jämförbar med den som råder
            för elever utan funktionsnedsättning.
          </note>
          <note>
            I oktober kom den andra domen. Domstolen fann att det inte var
            diskriminering när en högskola avbröt en pågående rekrytering
            med hänvisning till de anpassningsåtgärder som skulle krävas för
            att kunna anställa en sökande som är döv. Man fann att de åtgärder
            som skulle krävas inte kunde anses skäliga, bland annat eftersom
            det skulle krävas tolkstöd.
          </note>
          <note>
            Domstolen konstaterade att även om högskolan är en stor arbetsgivare
            med en stor personalbudget skulle inte anpassningsåtgärderna vara
            skäliga.
          </note>
          <note>
            Dessa två rättsfall pekar på en viktig del i lagstiftningen,
            nämligen att åtgärderna ska vara skäliga. När det ska avgöras
            vilka åtgärder som är skäliga ska en mängd aspekter tas in i bedömningen,
            till exempel verksamhetens ekonomiska förutsättningar och hur
            varaktig relationen mellan parter ­ na är.
          </note>
          <note>
            Åtgärderna som ska vidtas är av enklare slag. Vad betyder det?
            Det betyder till exempel att taxichauffören hjälper till att sätta
            in väskan i bilen för den som inte kan det själv eller att personalen
            på restaurangen hjälper till att läsa upp menyn för den som har
            svårt att se. Dessa åtgärder är var för sig enkla, men de kan
            som helhet spela en viktig roll, framför allt för personer med
            funktionsvariationer och för deras möjligheter att delta i samhällslivet.
          </note>
          <note>
            Herr talman! Runt om i Sverige finns det många näringsidkare
            som vet att ett inkluderande och tillgängligt samhälle är något
            som vi alla tjänar på. När Konsumentverket gjorde en undersökning
            om butikschefers syn på tillgänglighet fann man mycket positiva
            resultat.
          </note>
          <note>
            Konsumentverket gjorde intervjuer med butikschefer, där 90 procent
            av de tillfrågade hade färre än tio anställda. Slutsatserna är
            att butikscheferna har en positiv inställning till tillgänglighetsfrågor
            och att de överlag anser att deras butik är tillgänglig för personer
            med olika funktionsnedsättningar.
          </note>
          <note>
            Vi är förbi den tid när företag ignorerade sociala eller ekologiska
            effekter av sin verksamhet. Många företag går i bräschen för omställning
            till ett mer hållbart samhälle. Det ser vi i Sverige, men vi ser
            det också runt om i världen. Det finns mycket kvar att göra, men
            bilden är tydlig. Enskilda företagare inser såklart också att
            de tjänar på ett Sverige som håller ihop, ett Sverige där personer
            med funktionsvariationer kan leva och verka på så lika och så
            många sätt som vi andra som möjligt.
          </note>
          <note>
            Personer med funktionsvariationer är såklart också kunder med
            pengar att spendera. Dessutom gynnar en tillgänglig offentlig
            miljö långt många fler än personer i till exempel rullstol. Personer
            som har barnvagn, mannen i lycra som har gjort illa sitt knä,
            äldre som har svårigheter att läsa eller ta sig fram, den som
            glömde glasögonen på nattduksbordet på morgonen – alla tjänar
            på att offentliga miljöer blir mer tillgängliga. Ett mer tillgängligt
            Sverige är en styrka för alla oss och för hela Sverige.
          </note>
          <note>
            Herr talman! Regeringen har en mycket ambitiös politik mot diskriminering.
            I budgetpropositionen för 2018 föreslår regeringen 10 nya miljoner
            till DO och 15 nya miljoner till lokala antidiskrimineringsbyråer.
            Så sent som i januari trädde den nya lagstiftningen om aktiva
            åtgärder i kraft. Och nu debatterar vi ytterligare ett steg i
            rätt riktning, att ta bort undantaget i diskrimineringslagen.
          </note>
          <note>
            I grund och botten handlar den här debatten om vilket Sverige
            vi vill ha. Jag är övertygad om att majoriteten av Sveriges företagare
            står med regeringen i frågan att vilja ha ett Sverige som håller
            ihop, ett Sverige där vi inte bedöms utifrån några särskilda attribut
            utan utifrån vår helhet och rättighet som människor och individer.
            Det är detta samhällsbygge som regeringen driver med kraft.
          </note>
          <note>
            (Applåder)
          </note>
          <note type="speaker">
            Anf. 28 ERIK ANDERSSON (M) replik:
          </note>
          <note>
            Herr talman! Det är stort av fru minister n att berömma den tidigare
            alliansregeringen och de åtgärder som den lyckades genomföra när
            det gäller tillgängligheten i samhället. Jag uppskattar det verkligen,
            herr talman.
          </note>
          <note>
            Undantaget i lagen för mindre företag, som nu föreslås tas bort,
            tillkom för att säkerställa förutsättningarna för näringslivets
            utveckling och mins ­ ka småföretagens administrativa bördor.
            Samtidigt säger regeringen att på grund av den skälighetsbedömning
            som ska göras bedömer man att konsekvenserna för mindre företag
            inte kommer att bli betungande.
          </note>
          <note>
            I grund och botten handlar det inte om vilket samhälle eller
            vilket Sve ­ rige vi vill ha, för vi är överens om att vi vill
            ha ett så tillgängligt samhälle som möjligt och att de allra flesta
            företag vidtar åtgärder. Problematiken här är osäkerheten för
            företagarna vad de exakt ska göra. Därför anser vi att man bör
            utreda nuvarande lagstiftning, göra en ordentlig konsekvens ­
            analys och återkomma med ett lagförslag som gör verklig skillnad.
          </note>
          <note>
            Sveriges Advokatsamfund anser givetvis att det är bra att man
            förstärker tillgängligheten men att det kan bli svårt för enskilda
            näringsidkare att veta vad som krävs för att leva upp till lagens
            krav. Man påpekar även att det kan uppkomma kostnader för att
            anpassa sig till lagförslaget och att antalet anmälningar till
            Diskrimineringsombudsmannen kan öka.
          </note>
          <note>
            Då är min fråga, herr talman, till fru minister n : Vad ska en
            småföretagare vidta för åtgärder?
          </note>
          <note type="speaker">
            Anf. 29 Kultur- och demokratiminister ALICE BAH KUHNKE (MP) replik:
          </note>
          <note>
            Herr talman! Tack, Erik Andersson, för utbytet av repliker! För
            mig är det självklart att berömma den och dem som gör något som
            är bra. Det är ingen stor sak, utan jag hoppas att vi alla tar
            för självklart att vi ser bortom partipolitik och taktik och i
            stället försöker förändra Sverige till ett än bättre Sverige.
          </note>
          <note>
            Som tidigare talare har sagt i debatten är underlaget vad gäller
            dem som redan har genomfört åtgärder inte stort, med tanke på
            att majoriteten har varit undantagna. Men det finns ett underlag
            från Diskrimineringsombudsmannen och en utredning från Konsumentverket
            som visar på positiva reaktioner från stora delar av de näringsidkare
            som kommer att beröras och att det med sannolikhet inte kommer
            att bli omfattande störningar i deras sätt att hantera och ta
            sig an den nya lagen med tanke på till exempel skälighetsbedömningen.
          </note>
          <note>
            Erik Andersson frågar efter exempel. Ja, det kan vara en rad
            olika exempel på vad som behövs eftersom man gör en skälighetsbedömning
            som är situationsanpassad eller näringsidkaranpassad, beroende
            på typen av verksamhet. Men det kommer inte att handla om att
            korvkioskägaren längs 27:an mellan Värnamo och Hårda – det finns
            ingen korvkiosk där men någon annanstans – behöver bygga om hela
            sin korvkiosk för att människor ska kunna komma upp på en avsats.
            Men korvkioskägaren kanske kan gå ut med korven, och jag är övertygad
            om att man vill det, därför att man vill sälja sin korv.
          </note>
          <note>
            Exemplen kan vara många och olika, men de kommer att vara situa
            ­ tionsanpassade. Våra näringsidkare är ambitiösa och kreativa
            och kommer att hitta ett sätt att möta sina kunder.
          </note>
          <note type="speaker">
            Anf. 30 ERIK ANDERSSON (M) replik:
          </note>
          <note>
            Herr talman! Jag vill berömma fru minister n . Det är alltid
            trevligt att ha debatt med dig i kammaren.
          </note>
          <note>
            När det gäller korvar tycker jag att det är väldigt tråkigt att
            de flesta korvkiosker i Sverige ser ut att försvinna. Det gillar
            inte jag, måste jag säga. Men för att återgå till ärendet vidtar
            de allra flesta företagare redan de här åtgärderna, eftersom de
            har en servicekänsla och helt enkelt vill få fler kunder. Det
            är bra, och det bejakar vi. Men det som är problemet är osäkerheten,
            att de kan bli stämda. De kanske gör något som blir fel och blir
            stämda, och sedan blir det en rättegång. Det är just denna osäkerhet
            för småföretagare som vi är oroliga för, och en mardröm för en
            företagare är just osäkerhet. Därför anser vi att man ska göra
            en ordentlig konse kvensbeskrivning av nuvarande lagstiftning,
            utreda den och sedan återkomma till riksdagen med ett förslag
            som möjligen gör riktig skillnad och utan att denna osäkerhet
            skapar sådana problem.
          </note>
          <note>
            I grunden görs allt detta i dag. Blir det då någon skillnad med
            lagförslaget, fru minister?
          </note>
          <note type="speaker">
            Anf. 31 Kultur- och demokratiminister ALICE BAH KUHNKE (MP) replik:
          </note>
          <note>
            Herr talman! Ja, för den enskilde individen, som i dag riskerar
            att utsättas för diskriminering, gör det stor skillnad att veta
            att man är säkrad av lag. Tidigare talare – jag minns inte vem
            det var – använde ett av mina favorituttryck: Land ska med lag
            byggas. Och det är väl värdigt vårt land att vi har en diskrimineringslagstiftning
            som inte gör undantag som speciellt drabbar dem som riskerar att
            utsättas. Det är där vårt fokus ska ligga.
          </note>
          <note>
            Jag kan till viss del förstå osäkerheten inför en ny lagstiftning
            och vilka åtgärder som behöver vidtas, beroende på vilken sorts
            verksamhet man har som näringsidkare. Man behöver tänka till på
            vilket sätt man är så tillgänglig som möjligt och vad man behöver
            förbättra. Ska man läsa upp menyn, ska man ha någon skylt och
            så vidare?
          </note>
          <note>
            Många näringsidkare har redan anpassat sig och har en positiv
            tilltro. Det vet vi till exempel av Konsumentverkets rapport.
            Men vi har nu gett DO extra anslag för att de ska vara behjälpliga
            och stötta. Vi har också haft en dialog med näringslivet kring
            de här frågorna.
          </note>
          <note>
            Jag känner många småföretagare – jag kommer från Småland där
            vi är bra på sådant, liksom man är på många håll runt om i landet
            – och vet att de kommer att hitta vägar för att göra Sverige än
            bättre.
          </note>
          <note type="speaker">
            Anf. 32 PAULA BIELER (SD) replik:
          </note>
          <note>
            Herr talman! Jag vill också börja med att tacka ministern för
            bra inlägg och alltid trevlig ton i debatterna. Jag ska inte prata
            korv eller korvkiosker.
          </note>
          <note>
            Jag reagerade lite grann på de exempel på domar som lyftes fram
            som ett tecken på att lagstiftningen är bra och tillfyllest som
            den är skriven. Vad jag framför allt reagerade på var den friande
            domen, där det inte ansågs att det hade varit något slags diskriminering
            att man inte hade anställt en döv person eftersom man saknade
            resurser till tolkar.
          </note>
          <note>
            Det är förvisso bra att företagen inte drabbas orimligt. Men
            det är här hålen finns med nuvarande lagstiftning, och de kommer
            att finnas kvar även om man utvidgar lagen.
          </note>
          <note>
            Som man påpekar har de flesta redan anpassat sig. Vi lever i
            ett samhälle där man, både för att det är rätt och för att man
            av ekonomiska skäl vill ha kunder, anpassar sig för att tillgängliggöra
            sin verksamhet så mycket som möjligt.
          </note>
          <note>
            Eftersom man hela tiden hänvisar till skälighetsbedömningen betyder
            det att inga större förändringar ska behöva göras. Därför efterfrågar
            jag en tydligare konsekvensanalys av vad det är man vill komma
            åt och tydligare satsningar på vad som kan göras för att den faktiska
            tillgängligheten ska förbättras.
          </note>
          <note>
            Sverigedemokraterna har drivit frågan att lönebidrag ska kopplas
            till en enskild individ. Har man haft det med sig redan vid anställningsförfarandet
            hade man kanske kunnat vara anställd, för då hade arbetsgivaren
            kanske haft råd att anlita tolkar.
          </note>
          <note>
            Jag har personligen motionerat om att man ska se över frångänglighet,
            inte bara tillgänglighet, så att man ska kunna ha en varaktig
            relation och våga befinna sig på en plats och veta att man säkert
            kan ta sig därifrån lika lätt som man kan ta sig dit om olyckan
            skulle vara framme.
          </note>
          <note>
            Man säger att detta inte kommer att få så stora konsekvenser.
            Varför gör man i så fall denna förändring? Varför utreder man
            inte tydligare vad vi faktiskt kan göra för att förbättra tillgängligheten?
          </note>
          <note type="speaker">
            Anf. 33 Kultur- och demokratiminister ALICE BAH KUHNKE (MP) replik:
          </note>
          <note>
            Herr talman! Jag tackar Paula Bieler för repliken.
          </note>
          <note>
            Detta kommer att få stora konsekvenser för de människor som riskerar
            att drabbas av diskriminering. Förvissningen om att vi med lag
            gör samhället mer tillgängligt är en stor positiv konsekvens för
            människor med funktionsvariationer. Det tål att betonas och understrykas
            om och om igen. Här har vi i majoriteten ett stort ansvar. Vi
            skapar större frihet, i alla fall i tanken, i vissheten.
          </note>
          <note>
            Vad gäller företagen finns det lika många varianter på att ta
            sig an den nya lagstiftningen som det finns näringsidkare. Ingen
            konsekvensanalys kan sammanfatta konsekvenserna för alla. Men
            det vi vet av de underlag vi har är att det med sannolikhet inte
            kommer att krävas några revolutionerande förändringar. Det är
            en liten grupp eftersom majoriteten i dag undantas, men många
            säger sig vara positiva och vill möta alla sorters kunder med
            sin näringsverksamhet.
          </note>
          <note>
            Självklart kommer vi så småningom att utvärdera detta för att
            se konsekvenserna både för företagen och, framför allt, för de
            människor som tidigare drabbades av diskriminering. Vi kanske
            behöver göra mer, vem vet? Det får den kommande utvärderingen
            av den nya lagen visa.
          </note>
          <note type="speaker">
            Anf. 34 PAULA BIELER (SD) replik:
          </note>
          <note>
            Herr talman! Det är just denna osäkerhet vi inte kommer ifrån.
            Å ena sidan blir det bättre för dem som har drabbats eftersom
            de nu får ett lagstadgat skydd. Samtidigt tydliggörs att det inte
            kommer att ske särskilt stora förändringar. Det är märkligt, och
            det håller inte ihop.
          </note>
          <note>
            Jag står fast vi d detta även om man i tidigare repliker sagt
            att vi hoppar och är orimliga eftersom vi vill avslå propositionen
            samtidigt som vi vill gå längre. Vi vill ha denna förändring och
            vi vill gå längre, men vi tycker att man först bör utreda ordentligt.
            Hur slår detta? Vad får det för konsekvenser? Vad kan vi göra
            för att det ska få önskvärda konsekvenser? Vad kan vi göra för
            att underlätta anpassning i de företag som i dag inte klarar av
            att ha tillräcklig tillgänglighet?
          </note>
          <note>
            Det är framför allt här det brister. Dessa företag känner att
            de inte har tillräckligt stöd för att till exempel kunna anlita
            tolkar och därmed anställa någon som är döv. Man oroar sig till
            exempel för att ha en anställd som behöver blinkande larm i stället
            för ljudlarm och för att inte kunna utrymma på ett säkert sätt.
          </note>
          <note>
            Här behöver vi satsa först. Vad kan vi göra? Hur kommer detta
            att slå? Vilka kommer att drabbas? Vilka kommer att omfattas?
            Kan vi göra något för att ge fler en bättre tillgänglighet och
            frångänglighet på riktigt?
          </note>
          <note>
            Bara för att det klubbas igenom en lag betyder det inte att lagen
            får önskad och tillräcklig effekt. Jag anser att man har ett ansvar
            att bereda lagförslag och konsekvenserna därav ordentligt så att
            man faktiskt når de effekter man vill ha.
          </note>
          <note type="speaker">
            Anf. 35 Kultur- och demokratiminister ALICE BAH KUHNKE (MP) replik:
          </note>
          <note>
            Herr talman! Det finns underlag till detta lagförslag. Det finns
            underlag från Diskrimineringsombudsmannen och Konsumentverket.
            Det finns också en rad underlag och vittnesmål från funktionsvariationsrörelsen
            i vårt land. Det finns alltså verkligen fog för att denna skärpning
            i diskrimineringslagstiftningen läggs fram.
          </note>
          <note>
            Det är ingen märklig konsekvens. Det är inte märkligt att vi
            vill att land ska med lag byggas. Det är inte märkligt att vi
            vill ha en diskrimineringslag som är så heltäckande som möjligt.
          </note>
          <note>
            Att det kommer att göras skälighetsprövningar och finnas många
            möjligheter för olika former av verksamheter och näringsidkare
            att anpassa sin verksamhet till lagstiftningen är för att dessa
            ser olika ut. Det går inte att till punkt och pricka skriva fast
            med vartenda ord och komma exakt hur detta ska se ut för alla,
            för företag är en sådan brokig skara. De ser ut på olika sätt
            och finns på olika platser. Det finns till exempel toppstugor
            uppe på höga berg. Det finns så många variationer att vi inte
            ens kan beskriva dem alla.
          </note>
          <note>
            Just därför måste vi dels så småningom utvärdera, dels ha de
            olika skälighetsbedömningarna.
          </note>
          <note>
            Det är det här som gör denna lagstiftning bra. Det är det som
            gör den flexibel och anpassad till verkligheten.
          </note>
          <note type="speaker">
            Anf. 36 ANNIKA QARLSSON (C) replik:
          </note>
          <note>
            Herr talman och kära minister! Jag önskar av hela mitt hjärta
            att lagstiftningen blir precis så här bra och att det kommer att
            fungera precis så här bra, inte bara i tanken och vissheten, för
            personer med funktionsvaria ­ tioner och för alla små företag
            som kommer att få möjlighet att göra dessa förändringar på ett
            bra sätt utan att de behöver stänga igen eller känna hotet om
            det.
          </note>
          <note>
            Men här någonstans skiljer vi oss åt. Jag var med i hela processen
            då vi drev fram att göra tillgänglighet till en diskrimineringsgrund.
            Jag var också med och införde undantagen på grund av den osäkerhet
            som påverkar företagarna. För den som ska starta företag eller
            redan har ett företag och vill utveckla handlar det hela tiden
            om att ta alla konsekvenser och kalkyler med i beräkningen om
            man ska våga ta steget att utveckla, växa eller annat.
          </note>
          <note>
            Jag delar ministerns uppfattning att de flesta företag gör allt
            som står i deras makt för att vara tillgängliga, för annars får
            de inga kunder och inget levebröd.
          </note>
          <note>
            Lagstiftningen är inte helt tydlig och konkret, och det kan den
            inte vara, men den kan vara tydligare och konkretare. Det blir
            ett bekymmer, för man vet inte vad man ska förvänta sig. Vad ska
            man räkna in i sina kalkyler innan man tar beslut? Detta finns
            inte med som ett underlag.
          </note>
          <note>
            De två exempel som ministern tog upp visar på bredden. Det är
            vitt skilda saker som kan krävas, som man ska ta ställning till
            och som man ska ha förutsättningar för att räkna in. I slutänden
            landar det i vad som är rimligt för företagen. Vad anser ministern
            är rimligt för en företagare att vidta vad gäller åtgärder?
          </note>
          <note type="speaker">
            Anf. 37 Kultur- och demokratiminister ALICE BAH KUHNKE (MP) replik:
          </note>
          <note>
            Herr talman! När jag förstod att Centerpartiet inte skulle ställa
            sig bakom den skärpning av diskrimineringslagen som vi nu gör
            och som Centerpartiets allianskollegor Liberalerna och Kristdemokraterna
            ställer sig bakom blev jag besviken. Jag har sett Centerpartiet
            som ett socialliberalt parti som står upp för alla människors
            lika värde och kämpar för att människor med funktionsvariationer
            ska få fler och större möjligheter att delta i vårt samhälle.
          </note>
          <note>
            Att Centerpartiet lägger fram en massa vackra ord om att Sverige
            ska vara öppet och tillgängligt för alla och sedan i det tidigare
            anförandet gömmer sig bakom att det skulle bli så krångligt och
            radar upp lagtexternas ordval gör mig också beklämd. Lagtext är
            ju alltid skriven på juridiskt språk.
          </note>
          <note>
            Denna lag, som öppnar upp Sverige för fler, har skälighetskriteriet
            i sin uppbyggnad just för att verkligheten ser så olika ut. Hade
            vi, som jag tidigare sa, till punkt och pricka beskrivit hur detta
            ska se ut för vart och ett enskilt företag hade det blivit en
            helt omöjlig lagstiftning. Nu har vi öppningar och skälighetsbedömningar.
          </note>
          <note>
            Annika Qarlsson frågar vad som är rimligt. Det kommer domstolar
            att bedöma. Det ska inte jag som politiker och statsråd säga,
            utan det får vi se. Men företagen och näringsidkarna, inte minst
            de små, ska få hjälp längs vägen. Vi förstärker DO:s uppdrag och
            resurser för att DO ska kunna guida. Vi har dialog med näringslivet
            för att man där ska veta vad detta innebär. Vi vet av de underlag
            som redan finns att många välkomnar detta, ser positivt på det
            och anser sig vara tillgängliga. Det finns en osäkerhet, men man
            menar ändå att man kommer att kunna anpassa sin verksamhet till
            detta.
          </note>
          <note>
            (Applåder)
          </note>
          <note type="speaker">
            Anf. 38 ANNIKA QARLSSON (C) replik:
          </note>
          <note>
            Herr talman! Ministerns svar kokar ju ned till det som är anledningen
            till att vi vill ha mer underlag, mer praxis och mer utarbetat
            innan vi inkluderar de små företagen. Vi var med och drev att
            detta skulle genomföras, men vi sa att vi ville undanta de minsta
            företagen i det första skedet eftersom de inte har resurser att
            stå i domstol. De kommer att vika sig undan – antingen viker de
            ned sig, förändras eller drar sig undan den typen av krav, för
            de har inte möjlighet driva dessa ärenden i domstol.
          </note>
          <note>
            Därför menade vi också att vi skulle låta de stora företagen
            gå före, så att det växer fram en praxis. Väljer man att göra
            det tidigare behöver det ändå finnas ett mer genomarbetat underlag.
            Det handlar både om att de små företagen ska känna en trygghet
            i den verksamhet de bedriver, som ju är viktig för oss alla, och
            att de under sina förutsättningar och i sitt tempo ska kunna göra
            de anpassningar som behövs.
          </note>
          <note>
            Men det handlar också om dem med funktionsvariationer. Vad kan
            vi förvänta oss? Vi har fått höra en mängd olika exempel här,
            och det har kanske kommit en del exempel som inte var så bra –
            handlar det om att man en gång varit på en viss lunchrestaurang,
            har man varit där flera gånger och så vidare? Här i debatten råder
            det olika personliga uppfattningar om vad som är rimligt eller
            skäligt. Det är detta som gör att vi tycker att vi behöver ha
            mer på fötterna innan vi fattar beslut.
          </note>
          <note>
            Vi är absolut inte emot att ta detta steg. Vi har också sagt,
            både i förra vändan och i denna vända, att vi vill se att det
            även ska omfatta de små företagen, men vi vill ge dem bättre förutsättningar
            att kunna ta steget.
          </note>
          <note type="speaker">
            Anf. 39 Kultur- och demokratiminister ALICE BAH KUHNKE (MP) replik:
          </note>
          <note>
            Herr talman! Vi vill se att Sverige inte gör undantag i diskrimineringslagstiftningen.
            Regeringen menar att det är ovärdigt vårt land. Vi kan bättre,
            och vi kan mer. Vi är oerhört glada för att Liberalerna och Kristdemokraterna
            delar den uppfattningen.
          </note>
          <note>
            Undantaget i dag – och detta tål att upprepas – innebär att 90
            procent är undantagna. Det är en absurd siffra! När vi nu gör
            dessa förändringar blir lagen heltäckande, så att människor med
            funktionsvariationer, som inte är en majoritet i vårt land, enligt
            lag har rätten att inte bli diskriminerade.
          </note>
          <note>
            Jag vill också betona detta med varaktighetskriteriet, som det
            har funnits olika synpunkter på eller tolkningar av. Det innebär
            att i relationer av mer varaktig karaktär, till exempel i ett
            anställningsförhållande, kan det krävas mer i fråga om åtgärder
            än om det handlar om en kortvarig eller begränsad relation. Det
            ska inte förstås som att det vid låg varaktighet krävs mindre.
            Det är vid hög varaktighet som det krävs mer. Detta tål att betonas.
          </note>
          <note>
            Lagen kommer alltid att gälla när den väl blir beslutad senare
            i dag.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 15.)
          </note>
          <note>
            § 7 Redovisning av fördelning av medel från Allmänna arvsfonden
            under budgetåret 2016
          </note>
          <note>
            Socialutskottets betänkande 2017/18:SoU6
          </note>
          <note>
            Redovisning av fördelning av medel från Allmänna arvsfonden under
            budgetåret 2016 (skr. 2016/17:211)
          </note>
          <note>
            föredrogs.
          </note>
          <note type="speaker">
            Anf. 40 CHRISTINA ÖSTBERG (SD):
          </note>
          <note>
            Herr talman! Vi har lämnat in en följdmotion med anledning av
            skrivelsen Redovisning av fördelning av medel från Allmänna arvsfonden
            under budgetåret 2016 . I följdmotionen framför vi att det är
            viktigt att de medel som Allmänna arvsfonden delar ut används
            i enlighet med de riktlinjer som finns för arvsfonden.
          </note>
          <note>
            Då det är många organisationer som uppbär medel från fonden och
            har kopplingar såväl till olika trosyttringar som till andra länder
            är det mycket viktigt att man aktivt arbetar för att säkerställa
            att de medel som utdelas inte riskerar att på något sätt gynna
            någon form av terrorism eller annan extrem verksamhet som skulle
            kunna skada Sverige. Då det är tämligen stora summor som årligen
            delas ut från fonden kan dessa medel potentiellt sett komma att
            göra stor skada om de skulle riskera att användas för att på något
            sätt bidra till eller gynna terrorism. Därför yrkar jag bifall
            till vår reservation.
          </note>
          <note type="speaker">
            Anf. 41 CATHARINA BRÅKENHIELM (S):
          </note>
          <note>
            Herr talman! Detta betänkande handlar om den årliga redovisningen
            av hur medel ur Allmänna arvsfonden fördelats under det gångna
            året. Medel där det saknas arvsberättigade släktingar går ju till
            Allmänna arvsfonden, och under 2016 kom det in hela 630 miljoner
            kronor.
          </note>
          <note>
            Med dessa pengar stöttas projekt som finns hos föreningar och
            organi ­ sationer med ideell karaktär och som är nyskapande och
            utvecklande. Grupper som är prioriterade är barn, ungdomar och
            personer med funk ­ tionsvariationer. Ungefär hälften av medlen
            går just till personer med funktionsvariationer.
          </note>
          <note>
            Det är närmare 10 000 projekt som har fått stöd av Allmänna arvsfonden
            sedan 1970. Projekten är i alla storlekar, och de är spridda över
            hela landet. Ungefär 70 procent av medlen går till lokala och
            regionala projekt. Resten av projekten är nationella.
          </note>
          <note>
            Alla projekt som kan komma i fråga tas det referenser på. För
            att överhuvudtaget komma i fråga för några pengar måste de stämma
            överens med värdegrunden inom fonden, som är alla människors lika
            värde.
          </note>
          <note>
            Vilka projekt som har beviljats medel redovisas varje år för
            riksdagen i en rapport, så också här i dag. Projekten granskas
            också årligen av en auktoriserad revisor. Det finns också ett
            flertal controllerfunktioner som kontrollerar projekten både före,
            under och efter projekttiden. Projekt ­ ägarna måste också lämna
            löpande redovisning. Man kan följa alla projekt på webbplatsen.
          </note>
          <note>
            Under 2016 granskades samtliga budgetar för nya projekt, och
            man genomförde också ett stort antal kontrollbesök på plats runt
            om i landet. Syftet med detta var att g r anska att de utbetalade
            medlen har använts på ett riktigt och effektivt sätt.
          </note>
          <note>
            Ett antal forskare är också knutna till detta. De ska utvärdera
            projekten och se vilka resultat det har blivit och vad pengarna
            i verkligheten har gett. Handläggare reser också runt i landet
            för att berätta om möjligheten att söka pengar ur Allmänna arvsfonden.
            Numera finns man också på både Facebook och Twitter, vilket har
            ökat besöksstatistiken markant.
          </note>
          <note>
            Herr talman! Det finns tre motioner i ärendet och en reservation.
          </note>
          <note>
            Det finns en moderat motion från allmänna motionstiden där man
            rätt och slätt anser att Allmänna arvsfonden ska skrotas och att
            pengarna ska gå någon annanstans. Man tycker inte att fonden är
            bra. Den motionen är inte mycket att kommentera, tycker jag, annat
            än att den är ganska tokig.
          </note>
          <note>
            Sedan finns det en centerpartistisk motion, också från allmänna
            mo ­ tionstiden, där man vill att reglerna ändras så att minst
            20 procent av do ­ natorns pengar ska gå till dennes hemkommun
            eller grannkommuner. I dag finns ingen statistik på hur donatorernas
            pengar fördelas rent geografiskt, men de flesta människor bor
            ju i våra stora tätorter. Det kan ju hända att det blir dit pengarna
            går i stället för till glesbygd, som Centern brukar vurma för.
            Det skulle öka administrationen rejält att göra på det sätt som
            Centern föreslår.
          </note>
          <note>
            Motionen och reservationen från Sverigedemokraterna är precis
            densamma som förra året. Den handlar om att medel inte får gå
            till terrororganisationer. För dagens regering är det en självklarhet
            att inga medel beviljas till några sådana organisationer. Det
            finns också ett tydligt regelverk på området. Dessutom pågår en
            översyn av regelverket. Det känns betydligt mer populistiskt att
            man står här och läser upp att dessa medel inte får gå till terrororganisationer.
            Det är någonting som man förväntas säga.
          </note>
          <note>
            Jag hoppas att Christina Östberg berättar vilka projekt som har
            terroranknytning och som pengar från Allmänna arvsfonden har gått
            till och vad det är i regelverket som gör att det går att söka
            pengar som terroranknuten organisation.
          </note>
          <note>
            Regeringen arbetar aktivt med frågan, och det framgår helt klart
            i regeringens skrivelse som återfinns i våra handlingar.
          </note>
          <note>
            Regeringen har dessutom beslutat att ge särskilda utredare i
            uppdrag att göra en översyn av vissa frågor som rör Allmänna arvsfonden,
            just för att säkerställa att medlen används för den verksamhet
            som de är avsedda för och att pengarna hanteras och redovisas
            på ett transparent, rättssäkert och opartiskt sätt. Dessa båda
            separata uppdrag ska redovisas. Det första uppdraget ska redovisas
            den 30 november, alltså denna månad, i år. Det andra uppdraget
            ska redovisas i september nästa år.
          </note>
          <note>
            Herr talman! Sammantaget anser regeringen att medlen för 2016
            har fördelats på ett väl genomfört sätt i enlighet med målen.
            Jag yrkar därför bifall till utskottets förslag och avslag på
            motionerna.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 15.)
          </note>
          <note>
            § 8 Genomförande av ändringar i förnybartdirektivet – ILUC
          </note>
          <note>
            Miljö- och jordbruksutskottets betänkande 2017/18:MJU6
          </note>
          <note>
            Genomförande av ändringar i förnybartdirektivet – ILUC (prop.
            2016/17:217)
          </note>
          <note>
            föredrogs.
          </note>
          <note type="speaker">
            Anf. 42 JOHAN BÜSER (S):
          </note>
          <note>
            Herr talman! En hållbar utveckling är en utveckling som tillfredsställer
            dagens behov utan att äventyra kommande generationers möjligheter
            att tillfredsställa sina behov. Så definierade Brundtlandkommissionen
            begreppet hållbar utveckling.
          </note>
          <note>
            I Sverige ska vi ta vårt ansvar för klimatet. I regeringsförklaringen
            har statsminister Stefan Löfven uttalat ambitionen att Sverige
            ska bli en fossil ­ oberoende välfärdsnation. Sverige ska vara
            ett ledande land i det globala arbetet med att förverkliga Parisavtalets
            ambitiösa målsättningar, och vi ska ta ansvar för våra utsläpp.
            Sverige ska fortsätta att vara en internatio ­ nell förebild genom
            vårt nationella klimatarbete och genom att bidra till utsläppsminskningar
            och finansiering av dem i andra länder. Som ett ex ­ empel på
            det är Sverige i dag den största givaren till Green Climate Fund
            per capita räknat.
          </note>
          <note>
            Under denna mandatperiod har flera viktiga steg tagits. Historiskt
            stora budgetsatsningar på miljö och klimat har gjorts tack vare
            nuvarande reger ­ ing. Ett ambitiöst klimatpolitiskt ramverk,
            som de flesta av riksdagens partier står bakom, har antagits.
            Och det har skapats ökade möjligheter för kommuner och företag
            att finansiera egna effektiva klimatåtgärder på lokal nivå.
          </note>
          <note>
            När det gäller fordonssektorn har riksdagen fastslagit målet
            att växthusgasutsläppen från inrikes transporter ska minska med
            70 procent till 2030 jämfört med 2010. Fossila bränslen måste
            då bytas ut mot hållbara drivmedel. För att klara den nödvändiga
            omställningen behöver vi flera olika styrmedel. Regeringen har
            redan presenterat ett förslag om bonus–malus som ger bonus vid
            köp av mer bränslesnåla bilar.
          </note>
          <note>
            Det förslag som presenteras i budgetpropositionen för 2018 om
            reduk ­ tionsplikten syftar till att reducera den befintliga fordonsflottans
            utsläpp. Och den befintliga fordonsflottan är naturligtvis central
            i genomförandet för att uppnå våra gemensamt uppsatta mål. Genom
            reduktionsplikten minskas växthusgasutsläppen från bensin och
            dieselbränsle genom att vi blandar in hållbara drivmedel. Dessutom
            genomförs satsningar på elektrifiering, stadsmiljöavtal och laddinfrastruktur.
          </note>
          <note>
            De åtgärder som vidtas bidrar alltså till transportsystemets
            elektrifiering och fossiloberoende i personbilsflottan, i infrastrukturen,
            i kollektivtrafiken, i godstransporterna och i arbetsmaskinerna.
            Det är viktiga steg framåt.
          </note>
          <note>
            I den proposition som vi diskuterar här i dag och som handlar
            om genomförandet av ändringar i förnybartdirektivet, ILUC, föreslås
            ändringar i lagen om hållbarhetskriterier för biodrivmedel och
            flytande biobränslen samt ett mål för avancerade biodrivmedel.
          </note>
          <note>
            Energimyndigheten har haft i uppdrag att utreda systemet med
            hållbarhetskriterier och föreslå förbättringar inför det förslag
            som nu ligger på bordet och som också har remissbehandlats. De
            ändringar som föreslås innebär anpassningar till ILUC-direktivet.
            Genom förslagen i propositionen ändras definitionerna av avfall
            och restprodukter och kraven på minskning av växthusgasutsläpp
            för att biodrivmedel och flytande biobränslen ska anses vara hållbara.
            Dessutom sätts, som nämnts tidigare, ett mål för andelen avancerade
            biodrivmedel.
          </note>
          <note>
            Herr talman! Förnybartdirektivets hållbarhetskriterier kan översiktligt
            delas upp i två delar, nämligen krav på minsta växthusgasminskning
            och markkriterier.
          </note>
          <note>
            För att biodrivmedel eller flytande biobränslen ska anses hållbara
            ska, enligt förslaget i propositionen, användningen av dessa bränslen
            medföra en minskning av utsläppen av växthusgaser, jämfört med
            de utsläpp som användning av fossila bränslen hade gett, med minst
            50 procent om biodrivmedlet eller det flytande biobränslet har
            producerats i en anläggning som har tagits i drift senast i oktober
            2015. Minskningen ska vara minst 60 procent om biodrivmedlet har
            producerats i en anläggning som har tagits i drift därefter.
          </note>
          <note>
            Dessa utsläpp följer alltså hela produktionskedjan, och de ska
            räknas från den produktionsprocess som börjar med odling av biomassa,
            inbegripet den framställning av gödsel som krävs för odlingen,
            och som pågår fram till och med användningen av biodrivmedlet
            eller det flytande bio ­ bränslet.
          </note>
          <note>
            När det gäller markkriterierna får den råvara som används för
            att producera biobränslet inte komma från mark med högt kolinnehåll
            eller mark som har stor biologisk mångfald.
          </note>
          <note>
            I detta förslag har det via remissrundan uttryckts en del farhågor
            om att tillgången till drivmedel begränsas när de nya definitionerna
            för avfall och restprodukter kan innebära att till exempel palmolja
            inte längre kommer att kunna betraktas som en restprodukt och
            att det därmed också kan påverka måluppfyllelsen för den reduktionsplikt
            som jag tidigare har talat om och som regeringen har föreslagit.
          </note>
          <note>
            Då är det viktigt att säga att själva tillgången på biodrivmedel
            är beroende av utvecklingen på de globala biodrivmedelsmarknaderna
            och därmed också blir svår att kvantifiera. Det är klart att ökad
            efterfrågan från andra länder kan minska tillgången kortsiktigt.
            Men det leder också samtidigt till förutsättningar för ökad produktion.
            På samma sätt kan införandet av reduktionsplikten i Sverige på
            längre sikt skapa förutsättningar för ökad produktion. Vi är dessutom
            ett land med goda förutsättningar för just denna produktion med
            vår tillgång till skogliga restprodukter och restprodukter från
            pappers- och massabruk. Därmed har vi goda förutsättningar för
            att skapa långsiktiga villkor för biodrivmedelsmarknaden.
          </note>
          <note>
            Regeringen framhåller dessutom i denna proposition att de föreslagna
            ändringarna inte bedöms medföra risk för att vi inte ska kunna
            nå vårt övergripande mål för transportsektorn till år 2030.
          </note>
          <note>
            Herr talman! Jag bedömer alltså att förslaget om nya definitioner,
            som vi diskuterar här i dag, inte bör försvåra omställningen till
            biodrivmedel i det stora hela och att det därför saknas skäl till
            ytterligare analyser och utredningar, som har föreslagits av oppositionen.
          </note>
          <note>
            Bestämmelserna i propositionen föreslås träda i kraft under 2018.
            De borgerliga partierna föreslår att regeringen bör överväga att
            skjuta upp delar av ikraftträdandet till 2019. Men enligt ILUC-direktivet
            är medlemsstaterna i EU skyldiga att genomföra de nya bestämmelserna
            i nationell lagstiftning senast i september 2017. Just därför
            anser vi att det är angeläget att ändringarna i hållbarhetslagen
            träder i kraft så snart det är möjligt och att de vidare anpassningarna
            i vanlig ordning får fortsätta i den takt som regeringen har tänkt,
            för direktivets skull men framför allt för klimatets skull.
          </note>
          <note>
            Herr talman! Att ställa om fordonsflottan är en viktig del av
            vå rt miljö ‑ och klimatarbete. Vi socialdemokrater fortsätter
            vår stolta tradition när det gäller att arbeta med miljö- och
            klimatfrågor. Den svenska model ­ len har visat att det går att
            förena välfärd, ekonomisk tillväxt och miljötänkande tidigare.
            Det handlar om miljövänlig teknisk utveckling, som skapar arbetstillfällen,
            ekonomisk tillväxt och en välfärd värd namnet.
          </note>
          <note>
            Jag vill avsluta med att yrka bifall till utskottets förslag
            i betänkande MJU6 om genomförande av ändringar i förnybartdirektivet
            med tillhöran ­ de reservationer 1 och 2 från S, MP och V.
          </note>
          <note>
            (Applåder)
          </note>
          <note type="speaker">
            Anf. 43 MARIA MALMER STENERGARD (M):
          </note>
          <note>
            Herr talman! Jag vill börja med att yrka bifall till utskottets
            förslag i betänkandet under punkterna 1 till 3 samt till reservation
            3.
          </note>
          <note>
            Sverige har antagit ambitiösa klimatmål. Transporter inom landet
            står i dag för cirka en tredjedel av utsläppen. Om vi ska nå klimatmålen
            måste utsläppen från transportsektorn minska. För det krävs teknisk
            utveckling, men det krävs också bättre drivmedel. Och den här
            propositionen tar sikte på just drivmedlen och deras hållbarhet.
          </note>
          <note>
            Fru talman! Tänk om politik var enkelt! Tänk om man till exempel
            kunde säga att ämne A är skadligt, och därför förbjuder vi ämne
            A. Sedan försvinner ämne A, och allt går på som vanligt, i helt
            rätt riktning. Men det är sällan så enkelt. Det kan vara på det
            sättet att om ämne A förbjuds kan ett annat, kanske ämne B, ersätta
            det. Och om ämne B är ännu farligare eller skadligt på ett annat
            sätt har vi egentligen inte uppnått någonting genom att förbjuda
            ämne A.
          </note>
          <note>
            Mindre ambitiösa politiker kan dock slå sig för bröstet och säga:
            Nu har vi i alla fall förbjudit ämne A, och det är bra eftersom
            det ämnet är farligt – utan att tänka på vad som händer sedan.
          </note>
          <note>
            Vad som händer sedan är precis det man försöker skissa på i konsekvensanalyser.
            Och konsekvensanalyser är nödvändiga för att vi ska kunna fatta
            väl avvägda beslut. I det här betänkandet kan man kanske mer än
            man tror se skillnaden i svensk politik.
          </note>
          <note>
            På den ena sidan har vi rödgröna politiker som nöjer sig med
            att tala om vart de vill och som låter ändamålen helga medlen,
            oavsett om medlen tar oss närmare målet eller inte – ambitioner
            framför faktiskt resultat. På den andra sidan står Alliansen.
            Vi instämmer i målen – det är viktigt – men vi inser att vägen
            dit inte är spikrak och att vi faktiskt måste förhålla oss till
            verkligheten. Goda intentioner är inte värda särskilt mycket om
            man inte når verkligt resultat.
          </note>
          <note>
            Och bredvid, med betydligt lägre ambitioner, står SD, som inte
            ens förmår skriva under på målen.
          </note>
          <note>
            Låt mig översätta det här resonemanget till det här betänkandet
            om biodrivmedel. På den ena sidan står S, V och MP. Deras ambition
            är att det ska bli mer hållbara drivmedel och att man ska sätta
            stopp för icke spårbar PFAD i biodrivmedel genom en omklassificering.
            PFAD uppstår som bekant vid palmoljeproduktion och klassas som
            restprodukt. Det är väl känt att det finns stora hållbarhetsutmaningar
            med palmoljeproduktion.
          </note>
          <note>
            Alliansen instämmer helt i farhågorna vad gäller palmoljeproduktion.
            Men vi konstaterar ganska snabbt att det saknas en konsekvensanalys
            som visar vilka effekter förslaget får på klimatet, på transportkostnader,
            på tillgängliga volymer biodrivmedel och på förmågan att nå uppsatta
            krav till en rimlig kostnad inom den reduktionsplikt som regeringen
            har aviserat.
          </note>
          <note>
            Regeringens proposition läggs dessutom fram vid ett tillfälle
            då flera parallella, både nationella och internationella, processer
            pågår som påverkar biodrivmedelsmarknaden på ett eller annat sätt.
          </note>
          <note>
            Vi lyssnar på remissinstanserna, för att bilda oss en uppfattning
            om möjliga konsekvenser. De påpekar bland annat att minskad tillgång
            till HVO i sin tur riskerar att leda till kraftigt höjda priser
            och riskerar att hota omställningen till en fossilfri fordonsflotta.
            Sveriges Bussföretag framför att omklassning av PFAD i Norge,
            som alltså har gjorts tidigare, ledde till att priset på HVO ökade
            med 3 norska kronor per liter. Det ledde till att bussbolag övergick
            till att köra på fossil diesel samt att HVO från PFAD ersattes
            med certifierad palmolja.
          </note>
          <note>
            Vi vet samtidigt att PFAD-baserad HVO utgör hela 23 procent av
            den totala HVO-användningen på den svenska marknaden. Certifierad
            palmolja minskade till noll under 2016. Det var bra, men det är
            alltså troligt att denna andel kan komma att öka om användningen
            av PFAD-baserad HVO begränsas snabbt.
          </note>
          <note>
            Om vi genomför förändringarna på fel sätt finns det alltså risk
            att vi för det första driver fram en användning av palmolja i
            stället för restprodukter från palmoljan och att vi för det andra
            driver tillbaka utvecklingen och går mot en användning av mer
            fossila bränslen.
          </note>
          <note>
            Om det skulle bli fallet, skulle det då hjälpa klimatet och öka
            hållbarheten? Det måste väl ändå vara det som räknas och inte
            de vackra orden? Svaret är förstås självklart, men problemet är
            att vi , eftersom regeringen inte har gjort en konsekvensanalys
            av sitt eget förslag , omöjligen kan veta hur förslaget kommer
            att slå.
          </note>
          <note>
            Moderaterna och Alliansen anser att det är bra med höga krav
            på spårbarhet av de råvaror som används till biodrivmedel. Regeringens
            förslag kommer att leda till att PFAD-baserad HVO behöver uppfylla
            mer långtgående spårbarhetskrav än i dag. Missförstå oss inte
            här! Vi tycker att det är bra. Problemet är bara att det sker
            med väldigt kort framförhållning, vilket sannolikt kommer att
            leda till att berörda aktörer inte kommer att hinna uppfylla de
            utökade kraven innan reglerna träder i kraft.
          </note>
          <note>
            För att begränsa de effekter som kan befaras, för att skapa större
            förutsägbarhet på biodrivmedelsmarknaden och ge marknaden möjlighet
            att ställa om på ett hållbart sätt menar vi att det är nödvändigt
            att utreda konsekvenserna för branschen och möjligheten att uppnå
            Sveriges klimatmål innan ytterligare föreskrifter meddelas. Vi
            anser att regeringen bör överväga att skjuta ikraftträdandet av
            förordningen ett år framåt i tiden, så att vi vet vad vi egentligen
            gör.
          </note>
          <note>
            Det räcker inte att sätta upp mål. Vi måste också staka ut en
            rimlig väg mot målet.
          </note>
          <note>
            (Applåder)
          </note>
          <note type="speaker">
            Anf. 44 JOHAN BÜSER (S) replik:
          </note>
          <note>
            Fru talman! Maria Malmer Stenergard och jag är överens om en
            del i alla fall. Det har vi båda konstaterat i våra anföranden,
            inte minst när det gäller målet att minska fordonsflottans utsläpp
            med 70 procent.
          </note>
          <note>
            Jag är glad över att företräda ett parti som ingår i ett regeringsunderlag
            som har tagit flera viktiga beslut under den här mandatperioden.
            Alliansregeringen lyckades inte på samma sätt. Bonus–malus ligger
            på bordet, och reduktionspolitiken är på gång. Nu ska vi också
            titta på hur vi ska uppdatera våra biodrivmedel och hur de ska
            klassificeras.
          </note>
          <note>
            Maria Malmer Stenergard får det att låta som att det inte har
            gjorts några konsekvensbeskrivningar. Det är inte på det sättet.
            Energimyndigheten har gjort ett förberedande arbete. Det har föregått
            förslaget i propositionen, som senare ska mynna ut i en förordning.
          </note>
          <note>
            Ni har föreslagit att regeringen bör överväga att skjuta upp
            förordningen till 2019. Men ni säger samtidigt ja till att det
            som föreslås i propositionen ska träda i kraft den 1 januari 2018.
            När riksdagen antar en proposition är det normalt upp till regeringen
            att bemyndiga hur förordningsarbetet ska utformas i praktiken.
            Det är viktigt att påpeka det, Maria Malmer Stenergard. Därför
            ser jag inget behov av att senarelägga det arbetet.
          </note>
          <note>
            Varför är det viktigt att senarelägga det, Maria Malmer Stenergard?
          </note>
          <note type="speaker">
            Anf. 45 MARIA MALMER STENERGARD (M) replik:
          </note>
          <note>
            Fru talman! Den stora enighet som råder om klimatmålen är väldigt
            positiv. Nu har vi ett gemensamt mål att sträva mot. Men det är
            vår absoluta skyldighet att se till att klimatmaxa, det vill säga
            att vi på snabbast möjliga väg och på det mest effektiva sättet
            också når de målen. Det är kanske här vi skiljer oss åt, inte
            när det gäller bonus–malus, som Johan Büser lyfter upp – det är
            vi helt överens om, och inte heller när det gäller reduktionsplikten,
            som Johan Büser också lyfter upp – det är vi helt överens om.
          </note>
          <note>
            När det gäller just det här betänkandet inser vi dock att regeringen
            har dragit det i långbänk. Energimyndigheten var klar redan i
            slutet av 2015. Sedan dess har det hänt väldigt lite. Och nu står
            vi här, i sista stund, och ska implementera det.
          </note>
          <note>
            Vi säger ja till förslagen i propositionen. Det är viktiga förslag.
            Men vi gör ett medskick till regeringen och vädjar att man verkligen
            ska lyssna på marknaden. Det har man nämligen inte gjort. Vi vill
            inte riskera att det landar i att mer fossila bränslen och ren
            palmolja används. Det tar oss nämligen inte närmare klimatmålen
            och bättre hållbarhet.
          </note>
          <note type="speaker">
            Anf. 46 JOHAN BÜSER (S) replik:
          </note>
          <note>
            Fru talman! Jag kan bara konstatera att regeringen och mitt parti
            inte har för avsikt att dra det här i långbänk mer. Vi vill fatta
            beslut om propositionen och om att få förordningen på plats så
            att alla förändringar genomförs under 2018 efter den remissrunda
            som har genomförts och efter det arbete som har föregåtts av Energimyndigheten
            och de konsekvenser som man där har tittat på.
          </note>
          <note type="speaker">
            Anf. 47 MARIA MALMER STENERGARD (M) replik:
          </note>
          <note>
            Fru talman! För bara någon vecka sedan debatterade jag med en
            parti ­ kamrat till Johan Büser. Då var vi från politiskt håll
            eniga om att man måste skapa långsiktiga spelregler för företagen.
            Vi måste ha med oss före ­ tagen på omställningen om vi ska lyckas
            nå målen.
          </note>
          <note>
            När jag nu lyssnar till Johan Büser, som företräder regeringspartierna,
            tycker jag att det är förvånansvärt att man anser att spelreglerna
            helt kan förändras över bara en natt. Då är man inte längre inne
            på långsiktiga spelregler. Hur man kan göra det utan att skissa
            på möjliga konsekvenser är för mig en gåta.
          </note>
          <note>
            Vi är helt över ens om ökade krav på hållbarhet – det är inte
            det som den här striden handlar om , om vi nu ska kalla det strid.
            Som har framhållits här är vi med på regeringens proposition.
            Det vi efterfrågar är en konsekvensanalys eftersom vi tycker att
            den är undermålig.
          </note>
          <note>
            Vi efterfrågar också lite respekt för de företag som vi måste
            ha med oss på resan mot målen samt respekt för målen. Vi har inte
            råd att göra avsteg i vår färd mot målen. Om den nya förordningen
            leder till att vi får mer fossilt och mer användning av ren palmolja
            har vi inte tagit viktiga steg mot de målen.
          </note>
          <note type="speaker">
            Anf. 48 STINA BERGSTRÖM (MP):
          </note>
          <note>
            Fru talman! Nu har FN:s årliga klimatmöte dragit i gång. I år
            äger det rum i Bonn, och Fiji, som är en av klimatförändringarna
            hårt drabbad östat, står som värd för mötet. Jag började den här
            dagen med att moderera ett frukostseminarium här i riksdagen med
            svenska klimatforskare som arbetar i FN:s klimatpanel IPCC.
          </note>
          <note>
            Temat för seminariet var Bryggan mellan forskningen och politiken
            . Det skulle också kunna vara temat för den här och många andra
            klimatdebatter i dag.
          </note>
          <note>
            Vår partiöverskridande överenskommelse att utsläppen från trafiken
            ska minska med 70 procent till 2030 kan sägas vara ett bra exempel
            där vi politiker lyssnat på forskningen och agerat.
          </note>
          <note>
            Ska vi minska våra utsläpp i den takt som krävs för att jorden
            ska bli en plats att leva på för kommande generationer krävs det
            att även utsläppen från trafiken minskar. Vi måste resa mer klimatsmart.
            Och när vi behöver använda bilen måste vi tanka den med något
            annat än fossil diesel och bensin.
          </note>
          <note>
            Men det vi använder som drivmedel i våra fordon, oavsett om det
            är el eller drivmedel framställda av förnybar råvara, måste leda
            till en minskning av utsläppen om det ska vara någon vits. Det
            får inte heller leda till att oersättlig natur skövlas vare sig
            här hemma i Sverige eller på andra ställen i världen. Det är också
            viktigt att det vi kör våra bilar på inte leder till minskad matproduktion
            och svält i andra delar av världen.
          </note>
          <note>
            Fru talman! Vi debatterar i dag miljö- och jordbruksutskottets
            betän ­ kande Genomförande av ändringar i förnybartdirektivet
            – ILUC . Direkti ­ vet handlar om vad som är hållbara biodrivmedel.
            Frågan om vilka råvaror som är okej att använda till förnybara
            drivmedel hör också ihop med reger ­ ingens efterlängtade förslag
            till bränslebyte.
          </note>
          <note>
            Men bara för att ett drivmedel är producerat av förnybara råvaror
            behöver det inte vara klimat- eller miljöbättre än fossila bränslen.
            Ett drivmedel som definitivt inte är det är palmolja eller palmoljans
            restprodukt PFAD.
          </note>
          <note>
            Vår konsumtion av palmolja fortsätter att öka över hela världen
            och orsakar stora miljö- och människorättsproblem i de länder
            där den produceras. Palmolja och PFAD finns i dag i en mängd konsumtionsvaror,
            från maten vi äter till tvålen vi tvättar oss med och i dieseln
            som vi tankar våra bilar med. Nästan hälften av EU:s import av
            palmolja går till biodiesel. Den stora ökningen av biodiesel i
            EU består alltså av ett ohållbart alternativ till fossil diesel.
            Enligt en utvärdering som EU-kommissionen presenterade förra året
            har palmolja tre gånger större klimatpåverkan än fossil diesel
            om man även räknar med de utsläpp som sker vid odling och transporter.
          </note>
          <note>
            Palmoljan utvinns ur oljepalmer som odlas i stora plantager.
            Odlingarna finns framför allt i Indonesien och Malaysia. Indonesien
            är världens största exportör av palmolja och producerar 50 procent
            av all palmolja. Indonesien har uppskattningsvis 13,5 miljoner
            hektar oljeplantager , och regeringen planerar att fördubbla arealen
            fram till år 2020. Det skulle motsvara en yta som är större än
            halva Sverige. Plantagerna ökar också i Afrika, bland annat i
            Uganda, Liberia och Kamerun, och i Latinamerika, exempelvis i
            Honduras, Colombia, Peru och Brasilien.
          </note>
          <note>
            Bakom de enorma landskapsförändrande plantagerna döljer sig skövling
            av regnskog med förlust av stora unika och oersättliga naturvärden,
            torvmarker som utdikas till plantager samt brott mot mänskliga
            rättigheter. Det är också vanligt att det kemiska bekämpningsmedlet
            parakvat används på plantagerna, ett medel som är förbjudet inom
            EU eftersom det kan ska ­ da människors hälsa.
          </note>
          <note>
            Fru talman! Man kan fråga sig: Är det detta som de svenska konsumenterna
            vill bidra till? Jag är övertygad om att svaret på den frågan
            är nej. Debatten och medvetenheten om palmoljans konsekvenser
            för miljö, människors hälsa och mänskliga rättigheter är stor
            bland de svenska konsumenterna. Vi läser på förpackningarna när
            vi ska köpa kex, tvål och mycket annat när vi är och handlar.
            Jag tror att många av oss är måttligt sugna på att tvingas att
            tanka palmolja eller PFAD i våra bilar.
          </note>
          <note>
            Därför är det väldigt välkommet att regeringen i sin proposition
            vill ändra klassificeringen av PFAD och ta bort skattesubventionerna.
            Det är viktigt att detta träder i kraft samtidigt eller innan
            reduktionsplikten, bränslebytet, gör det.
          </note>
          <note>
            Regeringens lag om bränslebyte träder i kraft den 1 juli nästa
            år. Den går ut på att införa ett krav på bränsleleverantörer att
            varje år minska sina utsläpp av växthusgaser genom inblandning
            av biodrivmedel. Företagen får själv a bestämma hur de vill agera
            för att klara reduktionen. De kan välja mellan att blanda in en
            ökad mängd förnybara drivmedel, sälja mindre i totala volymer
            eller betala straffavgift om de inte klarar sin reduktion.
          </note>
          <note>
            Men utan ett regelverk som sätter stopp för att det blir PFAD
            som hamnar i våra bränsletankar riskerar bränslebytet att leda
            till större klimatutsläpp från trafiken och en ökande miljöförstöring,
            samtidigt – och det här är jätteviktigt – som benen slås undan
            för svensk produktion av förnybara drivmedel av restprodukter
            från hushållen, jordbruket och skogen. Det är drivmedel som i
            dag inte klarar av att konkurrera med det billigare PFAD.
          </note>
          <note>
            Detta verkar dock inte var något som de borgerliga partierna,
            med Centerpartiet i spetsen, har förstått. I den första versionen
            av följdmotionen till regeringens proposition som alliansföreträdarna
            i utskottet skrev krävdes att ocertifierad PFAD skulle få fortsätta
            att fyllas i våra bensintankar ytterligare ett år. Att den motionen
            skrevs efter ett intensivt lobbyarbete från vissa drivmedelsföretag
            är känt. Formuleringarna känns igen. Det är en ogenomtänkt motion
            och ytterligare ett bevis på den borgerliga oppositio ­ nens bristfälliga
            miljöpolitik.
          </note>
          <note>
            Men jag vill ändå säga att ni ska ha en eloge för att ni har
            backat. I det här betänkandet och i den senaste versionen av motionen
            skriver ni bara att regeringen bör överväga att skjuta upp ikraftträdandet
            av ändringarna i direktivet.
          </note>
          <note>
            Fru talman! Det finns inga gratisluncher. Det går inte att lösa
            trafikens utsläpp bara genom att ersätta de fossila bränslena
            med biodrivmedel. Även om vi skulle bortse från all miljöhänsyn
            och från att vi också måste producera mat och i stället använda
            all världens skogs- och jordbruksmark skulle vi inte kunna producera
            lika mycket drivmedel som vi i dag får från oljan.
          </note>
          <note>
            Vi måste med andra ord också göra en mängd andra saker för att
            minska utsläppen och komma bort från vårt oljeberoende. Låt mig
            därför avslutningsvis nämna några saker som Miljöpartiet länge
            drivit och som vår regering nu har infört.
          </note>
          <note>
            Vi har gjort miljardsatsningar på Klimatklivet som bland annat
            har lett till att 9 000 nya laddpunkter för elbilar har satts
            upp i vårt land. Vi har infört stadsmiljöavtalet som bland annat
            har lett till att en ny spårvagnslinje har börjat byggas i Lund
            och att en BRT-linje, ett slags busspårvagnslinje, har börjat
            byggas i Karlstad. Vi har den viktiga flygskatten, som kommer
            att göra att fler väljer tåget i stället för flyget, och de nya
            banorna för höghastighetståg, som kommer att få samma resultat.
            Regeringens satsningar på järnväg i hela landet, på gratis kollektivtrafik
            för ungdomar på sommarloven och på återupptagen nattågstrafik
            är ytterligare exempel.
          </note>
          <note>
            Detta är viktiga reformer och satsningar för att minska trafikens
            utsläpp. Bränslebytet, i kombination med höga krav på biodrivmedlens
            miljö- och klimatprestanda, är en annan. Vad vi väljer att tanka
            våra bilar med är en viktig miljö- och klimatfråga.
          </note>
          <note>
            Fru talman! Jag vill yrka bifall till reservationerna 1 och 2,
            som vi har gemensamt med S och V. I övrigt yrkar jag bifall till
            förslaget i betänkandet.
          </note>
          <note>
            (Applåder)
          </note>
          <note>
            I detta anförande instämde Johan Büser (S) och Jens Holm (V).
          </note>
          <note type="speaker">
            Anf. 49 MARIA MALMER STENERGARD (M) replik:
          </note>
          <note>
            Fru talman! I min iver råkade även jag trycka på instämmandeknappen.
            Jag kan väl säga att jag instämmer i att vi måste ha hållbara
            bränslen i våra tankar. Men jag instämmer däremot inte särskilt
            mycket i det övriga som Stina Bergström framförde här. Jag blev
            framför allt förvånad när hon antydde att vi själva inte skulle
            vara upphovsmän till vår följdmotion, som enligt min mening på
            ett omfattande sätt förklarar vår inställning i frågan. Den har
            inte skrivits på grund av påtryckningar från något annat än verkligheten.
          </note>
          <note>
            Den här omklassificeringen har ju gjorts i Norge, och där kan
            vi se vad som faktiskt hände. Det var verkligen inget som tog
            oss mot målen, utan det förde oss mot mer fossila bränslen och
            mot mer palmolja i tanken. Jag undrar hur detta för oss mot våra
            klimatmål.
          </note>
          <note type="speaker">
            Anf. 50 STINA BERGSTRÖM (MP) replik:
          </note>
          <note>
            Fru talman! Tack, Maria Malmer Stenergard, för frågan! Jag vill
            även hälsa Maria välkommen till debatterna i miljö- och jordbruksutskottet.
            Detta är första gången vi står här tillsammans.
          </note>
          <note>
            Jag förstår inte riktigt jämförelsen med Norge. Där har man inte
            infört en reduktionsplikt eller ett bränslebyte, som vår regering
            har gjort. Det är precis denna kombination som kommer att leda
            till de biodrivmedel som krävs – vi kräver ju att en viss mängd
            biodrivmedel ska blandas in. Detta måste man göra, och därmed
            kan de fossila bränslena inte öka utan måste minska i den takt
            som regeringen allteftersom kommer att fatta beslut om.
          </note>
          <note>
            Jag förstår heller inte argumentet om att användningen av palmolja
            skulle öka. Palmolja måste också uppfylla kriterierna för hållbarhet,
            både vad gäller minskade klimatutsläpp – i och med ett ökat krav
            på minskning från 50 till 60 procent jämfört med fossil diesel
            – och vad gäller markanvändning.
          </note>
          <note>
            Anledningen till att man i dag i stor utsträckning kan använda
            PFAD i diesel beror dels på att det är billigare, dels på att
            man inte behöver räkna klimatpåverkan från PFAD ända från början
            i produktionen och transporterna, eftersom det klassificeras som
            en restprodukt.
          </note>
          <note type="speaker">
            Anf. 51 MARIA MALMER STENERGARD (M) replik:
          </note>
          <note>
            Fru talman! Tack för välkomnandet till utskottet! Jag ser fram
            emot många debatter framöver.
          </note>
          <note>
            Vad jag undrar är var de konsekvenser som Stina Bergström skissar
            upp finns upptagna. Jag saknar en konsekvensanalys som beskriver
            just detta. Hur kommer det sig att regeringspartierna motsätter
            sig vårt ganska försiktiga yrkande om att en konsekvensanalys
            ska genomföras?
          </note>
          <note>
            Här har vi återigen en koppling mellan målen och vägen till målen.
            Det räcker inte att bara säga att man ska genomföra något för
            att sedan genomföra det över en natt. Då tar man inte ansvar för
            vad som händer.
          </note>
          <note>
            Det är inte så att vi inte vill genomföra detta. Men vi vill
            genomföra det på ett hållbart sätt så att vi får en hållbar omställning.
            Det är där vi skiljer oss åt.
          </note>
          <note type="speaker">
            Anf. 52 STINA BERGSTRÖM (MP) replik:
          </note>
          <note>
            Fru talman! Som Johan Büser sa i sitt anförande har detta arbete
            föregåtts av ett ordentligt utredningsarbete av bland andra Energimyndigheten.
            Vi vet redan ungefär vilka konsekvenser detta förslag kommer att
            få. Sedan kan man aldrig veta precis i detalj vad som kommer att
            hända. Visst är det så. Men vi ser inget behov av ytterligare
            konsekvensanalyser. Däremot ser vi ett stort behov av att införa
            detta, eftersom vi egentligen hade behövt införa ILUC-direktivet
            redan i september i år.
          </note>
          <note>
            Diskussionen om att detta skulle införas över en natt får mig
            att tänka på den diskussion som föregick svaveldirektivet och
            Moderaternas inställning till det.
          </note>
          <note>
            Svaveldirektivet hade diskuterats i många år. Att det skulle
            komma och att det skulle ställas högre krav på bränslet i fartygen
            var ingen nyhet för branschen. Det var en mycket viktig åtgärd
            för att få stopp på de stora svavelutsläppen i framför allt Östersjön.
            De orsakar stora folkhälso- och miljöproblem i området. Det sas
            att det var absolut omöjligt att införa svaveldirektivet, och
            Moderaterna krävde ett uppskov. I det fallet satte den centerpartistiska
            miljöministern ned foten och sa att vi faktiskt måste ha detta.
            När beslutet väl hade fattats blev det inga större problem att
            införa det här.
          </note>
          <note>
            I detta fall finns det vissa drivmedelsproducenter som ser att
            de i dag har mycket PFAD eller som vill blanda in PFAD för att
            uppfylla reduk ­ tionsplikten. Regeringen menar att detta går
            emot klimat- och miljömålen och vill inte tillåta det. Därför
            anser vi att detta behöver införas samtidigt som reduktionsplikten
            införs.
          </note>
          <note type="speaker">
            Anf. 53 RICKARD NORDIN (C):
          </note>
          <note>
            Fru talman! Tittare och åhörare i kammaren och på läktaren! Jag
            vill börja med att yrka bifall till reservation 3 och i övrigt
            till utskottets förslag.
          </note>
          <note>
            År 2030 ska utsläppen från Sveriges transporter minska med 70
            procent. Det är vi överens om. Jag var själv med och förhandlade
            fram siffran. Vägen dit kommer inte att vara enkel. Sverige har
            inte inflytande över alla de beslut som faktiskt behövs för att
            ta oss dit. Det finns stora risker, inte minst att man inom EU
            sätter käppar i hjulet. Vi ser hur den gröna gruppen i parlamentet
            – den grupp som även Miljöpartiet ingår i – gång på gång agerar
            på ett sätt som gör det näst intill omöjligt att producera och
            använda biodrivmedel.
          </note>
          <note>
            Debatten i dag handlar inte om huruvida regeringens förslag ska
            införas eller inte utan framför allt om varför regeringen inte
            har undersökt vilka konsekvenser detta får. Många remissinstanser
            har nämligen varit kritiska och undrat hur regeringen har tänkt.
            Det gäller speciellt den korta framförhållning som ges.
          </note>
          <note>
            Alliansen har därför väckt en motion. Det är den aktuella motionen
            som gäller. Vad som har varit tidigare tycker jag att vi kan lämna
            därhän, eftersom det aldrig har varit officiella papper.
          </note>
          <note>
            Att det ska finnas spårbarhet för alla bränslen som används är
            självklart. Inget drivmedel, vare sig fossilt eller förnybart,
            ska produceras ohållbart. För de fossila bränslena är just hållbarheten
            ett grundproblem ur klimatsynpunkt, eftersom de per definition
            är fossila. Även bland dem finns dock skillnader. Att regeringen
            eller EU inte på något sätt ställer samma krav på det fossila
            som på det förnybara är för mig en gåta. Exempelvis har tjärsand
            från Kanada en helt annan hållbarhetsaspekt, på ett mycket sämre
            sätt, än vad den norska Nordsjöoljan har.
          </note>
          <note>
            Centerpartiet har länge drivit på för att det ska bli möjligt
            att ställa dessa hållbarhetskrav på alla drivmedel och för att
            det ska bli möjligt att se var bensinen man tankar kommer ifrån.
            Varför ställer regeringen högre krav på det förnybara än på det
            fossila? När får vi se krav på det fossila som också handlar om
            spårbarhet? Varför finns det ingen ursprungsmärkning vid pumpen
            så att vi konsumenter kan få veta varifrån vi får vårt bränsle?
            Varför får jag inte möjligheten att tanka förnybart från Piteå
            i stället för fossilt från Putin?
          </note>
          <note>
            Jag vänder mig också mot den skrämselpropaganda som precis kom
            från talarstolen. Från Miljöpartiets sida säger man att biobränslen
            och mat konkurrerar med varandra. Det finns inget som helst forskningsstöd
            för det. De senaste rapporterna säger att det sambandet inte finns.
            Det existerar inte, och att stå här och säga så gynnar bara en
            sak: fossil- och oljelobbyn. Det är deras argument som hörs från
            Miljöpartiet i denna talarstol.
          </note>
          <note>
            Det är snarare så att vi i Europa har stora områden i träda –
            åkermark vi inte använder. Det finns en fantastisk potential där
            , att faktiskt använda de resurser vi har för att bli mer oberoende
            i stället för att importera från fossila länder.
          </note>
          <note>
            Det finns ingen ordentlig konsekvensanalys för de regler regeringen
            nu inför. Vi kommer att rösta för regeringens förslag, men vi
            gör det med oro. I praktiken betyder det att en restprodukt från
            palmoljetillverkningen, PFAD – det är alltså inte palmolja, utan
            en restprodukt – kommer att få en annan beräkning när det gäller
            hur klimatsmart den är och därmed försvinna från våra drivmedel
            eftersom den inte klarar målen. Det behöver inte vara dåligt;
            det är snarare en utveckling som på sikt är bra. PFAD, som inte
            kan produceras hållbart, är självklart inget vi ska ha.
          </note>
          <note>
            Problemet är bara att 23 procent av vår förnybara HVO i dag består
            av just PFAD. Det är förra årets siffra, och det var helt andra
            siffror 2015 när Energimyndigheten kom med sin rapport och sin
            konsekvensanalys. Dessutom finns det i år siffror som visar att
            uppemot hälften av vår förnybara diesel består av PFAD. Att då
            hävda att Energimyndigheten har gjort en konsekvensanalys för
            ett par år sedan blir helt ohållbart.
          </note>
          <note>
            Att med ett halvårs varsel få fram ny produktion av nya råvaror
            är minst sagt en stor utmaning. Det finns därför framför allt
            tre saker jag vill varna för.
          </note>
          <note>
            Vi riskerar att, precis som det var 2012–2014, få in ren palmolja
            i drivmedel i stället. Detta är en viktig skillnad att göra: Palmolja
            klarar de kriterier vi ställer upp för klimatnytta – de där 50–60
            procent Stina Bergström talade om. Det kommer inte PFAD att göra
            med den nya beräkningen. Däremot har palmoljan sämre klimatprestanda
            än nuvarande PFAD, vilket betyder att vi i alla fall riskerar
            att få in mer palmolja än dagens nivå av PFAD. Det tror jag inte
            att regeringen skulle uppskatta.
          </note>
          <note>
            Om ingen palmolja kommer riskerar vi i stället att backa på våra
            klimatmål. Att inte uppnå målen för reduktionsplikten och därmed
            i stället få kraftiga prishöjningar vid pumpen kanske är regeringens
            mål. Det kanske är målet att vi ska höja bensinpriset med ett
            par kronor, men då tycker jag att man ska säga det. Det är det
            enda rimliga. Risken är alltså att det är den palmolja som Stina
            Bergström stod i talarstolen och spottade så mycket på – med all
            rätt, ska man säga – vi får in i stället.
          </note>
          <note>
            Med nuvarande skrivningar i propositionen – som även har kritiserats
            för att vara otydlig och skapa osäkerhet, vilket är precis motsatsen
            till vad branschen behöver för att göra investeringar – riskerar
            vi också att även den där talloljan som vi gärna hyllar i Sverige,
            vårt flaggskepp när det gäller förnybara drivmedel, ska vara spårbar
            tillbaka till den enskilda tallplantagen. Då får även den helt
            andra beräkningar. Det hade varit väldigt spännande att se regeringens
            konsekvensanalys där.
          </note>
          <note>
            På lång sikt är jag helt övertygad om att vi ska ha andra drivmedel
            som ska ta över den plats PFAD har i dag. Det tycker jag är en
            självklarhet. Jag om någon vill ha mer inhemsk drivmedelsproduktion,
            och därför har Centerpartiet i sitt budgetförslag lagt en halv
            miljard för att utmana och driva utvecklingen mot mer förnybar
            energi och en bioekonomi. Min oro handlar framför allt om vad
            som händer på kort sikt. Under det närmaste halvåret hinner ingen
            bygga ny produktion. Har regeringen över huvud taget analyserat
            detta? Det finns inte med i propositionen.
          </note>
          <note>
            Kan regeringen garantera att vi inte får in palmolja i dieseln
            i stället? Den klarar nämligen de klimatkrav regeringen ställer.
            Kan regeringen garantera att vi inte får en chockhöjning av bensinpriset
            i sommar? Hur kommer detta att slå mot talloljan? Hur kommer beräkningarna
            att förändras för den? Kommer regeringen över huvud taget någonsin
            att ställa samma krav på det fossila som på det förnybara, eller
            kommer det fossila fortfarande att åka gräddfil? Hur påverkar
            otydligheten i förslagen de långsiktiga förutsättningar vi behöver
            för att faktiskt få företag som vill investera i hållbar produktion
            av biodrivmedel i Sverige?
          </note>
          <note>
            Detta är stora frågetecken. Det är avgörande frågor jag ställer.
            Därför motiverar de också de två tillkännagivanden Alliansen gör.
            Har det över huvud taget gjorts någon konsekvensanalys? De lösa
            antaganden jag hör – Johan Büser från Socialdemokraterna säger
            i talarstolen att han har gjort en viss bedömning – tror jag inte
            att företag kan göra investeringar utifrån. Jag vill veta vad
            regeringen tycker.
          </note>
          <note>
            Frågorna har blivit hängande i luften inte bara i den här debatten
            utan också i medierna, där man har haft väldigt hög svansföring.
            Jag tycker att det vore trevligt om ni från regeringspartierna
            tog replik på mitt anförande och kunde räta ut frågetecknen. Kan
            ni garantera att det inte blir palmolja i tanken i juli nästa
            år? Det vore väldigt bra. Så, snälla: Ta replik! Berätta hur regeringen
            har tänkt och varför man inte vågar redovisa en konsekvensanalys.
          </note>
          <note>
            (Applåder)
          </note>
          <note>
            I detta anförande instämde Kristina Yngwe (C).
          </note>
          <note type="speaker">
            Anf. 54 STINA BERGSTRÖM (MP) replik:
          </note>
          <note>
            Fru talman! Jag vill börja med att säga att jag redan hade begärt
            replik innan Rickard Nordin vädjade till mig att göra det. Det
            gjorde jag när Rickard Nordin stod och påstod att jag har sagt
            att livsmedelsproduktionen i Sverige och Europa är hotad av biodrivmedelsproduktionen.
            Det var inte det jag sa. Jag sa att det är viktigt att det vi
            kör våra bilar på inte leder till minskad matproduktion och svält
            i andra delar av världen.
          </note>
          <note>
            Rickard Nordin kanske inte hängde med i den debatt som ägde rum
            om bland annat etanoltillverkningen och de stora sockerplantager
            för framställning av etanol som fanns i världen. Det slog undan
            livsmedel s produk ­ tionen i många länder och ledde faktiskt
            även till svält. När det gäller palmoljan har skövlingen av våra
            regnskogar stor effekt inte bara på biologisk mångfald och klimat
            utan även på livsmedelsförsörjningen för många människor som lever
            i regnskogarna.
          </note>
          <note>
            Min fråga till Rickard Nordin är väl därför om inte Centerpartiet
            och Rickard Nordin ser att vi har ett ansvar för vad som händer
            även utanför Sverige och EU när det gäller produktion av biodrivmedel.
          </note>
          <note type="speaker">
            Anf. 55 RICKARD NORDIN (C) replik:
          </note>
          <note>
            Fru talman! Jo, Stina Bergström, jag följde etanoldebatten. Jag
            har också följt efterdyningarna av etanoldebatten, där man från
            forskningshåll visade att det inte finns något samband mellan
            minskad matproduktion och ökad biodrivmedelsanvändning. Det var
            ett tillfälligt samband som hade helt andra orsaker.
          </note>
          <note>
            Den forskningsrapporten, och även de forskningsrapporter som
            har varit metastudier, vidarebefordrar jag jättegärna till Stina
            Bergström så att hon kan sluta stå i talarstolen och säga saker
            som inte har forskningsstöd. Etanol är ett fantastiskt bränsle
            på många sätt, men man har nu slagit undan benen för den på grund
            av lobbying för det fossila – som gynnas av dessa påståenden.
            Det finns inget som helst forskningsstöd för det.
          </note>
          <note>
            Jag är också orolig för skövlingen av regnskog, och det är just
            därför jag inte vill ha in mer palmolja i våra drivmedel. Men
            det är ju det som är risken med regeringens förslag – att vi ersätter
            ett dåligt bränsle med ett ännu sämre och i ännu större volymer.
            Det är en av de konkreta risker som remissinstanser också har
            varnat för, och ändå har regeringen inte gett något som helst
            besked när det gäller dessa påståenden.
          </note>
          <note>
            Jag får fortfarande inga svar på de frågor jag ställde i mitt
            anförande. Vad kommer konsekvenserna att bli? Får vi en höjning?
            Vad tror reger ­ ingen att man kommer att ersätta detta med? Det
            utgör möjligtvis till och med hälften av hela den produktion vi
            kör på i dag. Vad kommer man att klara av att göra av detta? Jag
            tror att vi är helt överens om att vi ska ha hållbara drivmedel,
            men regeringens förslag har ingen konsekvensanalys. Man verkar
            inte veta vad det är man pratar om.
          </note>
          <note>
            Jag blir orolig när man blandar ihop PFAD och palmolja och säger
            att allt kommer att försvinna. Då har man inte läst sitt eget
            förslag. Jag är genuint orolig, och det är därför jag och Alliansen
            har ett antal tillkännagivanden för att få veta vad regeringen
            faktiskt tror om utvecklingen. Det har vi nämligen fortfarande
            inte fått svar på.
          </note>
          <note type="speaker">
            Anf. 56 STINA BERGSTRÖM (MP) replik:
          </note>
          <note>
            Fru talman! Om man inte ser sambandet mellan palmolja och PFAD
            kanske man behöver läsa på lite grann.
          </note>
          <note>
            PFAD är en restprodukt man får efter att ha tagit fram palmoljan.
            Mycket som man i dag använder palmolja till kan man faktiskt använda
            även PFAD till. PFAD är billigare, och i dag behöver man inte
            räkna på den på samma sätt som palmoljan. Man behöver inte räkna
            från det att man har börjat odla oljepalmerna, utan man kan räkna
            från det att man börjar få restprodukten. Det gör att den blir
            billigare och har ett annat klimat- och miljövärde.
          </note>
          <note>
            Nu är det inte så att all palmolja uppfyller de krav som ställs
            på klimatprestandan. Det är absolut så att den inte uppfyller
            det krav som ställs på miljöpåverkan. Det är också så att de svenska
            konsumenterna inte vill ha palmolja i biodrivmedel. Det är för
            att svenska konsumenter har sagt nej som vi i Sverige i dag egentligen
            inte har någon palmolja i våra drivmedel.
          </note>
          <note>
            Jag är övertygad om att vi som bilister inte är sugna på att
            få det bakvägen. Man får i stället söka sig till andra råvaror.
            Det har vi i Sverige. Vi har en god tillgång på råvaror. Den är
            mycket bättre än i många andra länder. Vi har restprodukter från
            både jord- och skogsbruk. Agroetanol i Norrköping är ett jättebra
            exempel. Deras etanol går för övrigt i dag väldigt mycket till
            Tyskland.
          </note>
          <note>
            Det finns andra saker som vi skulle kunna använda till att blanda
            in i både diesel och bensin. Det är en väldigt viktig del i den
            konsekvens det skulle innebära om Alliansens förslag nu skulle
            gå igenom . Då slår vi undan produktionen av biodrivmedel från
            svenska råvaror.
          </note>
          <note type="speaker">
            Anf. 57 RICKARD NORDIN (C) replik:
          </note>
          <note>
            Fru talman! Alliansens förslag är att regeringen ska ta fram
            en konsekvensanalys. Om det gör att vi slår undan benen för svensk
            biodrivmedelsproduktion blir jag för det första väldigt förvånad.
            För det andra visar i så fall den konsekvensanalysen på något.
            Det har regeringen inte valt att redovisa.
          </note>
          <note>
            Det jag tror kan hända är att talloljan får problem. Det är ett
            reellt problem eftersom man får en helt annan beräkning även för
            den i förlängningen av det här skeendet, speciellt så som den
            gröna gruppen har resonerat och röstat i Europaparlamentet.
          </note>
          <note>
            Ja, PFAD är en restprodukt. Ja, det är rimligt att börja räkna
            på det sättet. Men vilka blir konsekvenserna? Vi har fortfarande
            inte hört någonting från regeringen om det. Jag vill inte ha palmolja
            i tanken. Jag tror att inte heller konsumenterna vill det.
          </note>
          <note>
            En av de stora riskerna med detta är att vi får in palmolja i
            stället för PFAD och får in det i större volymer för att täcka
            upp den volym som i dag finns av PFAD. Det är skillnad i hur man
            i dag beräknar det. Det kommer att vara skillnad i hur man beräknar
            det framöver. Det är den stora risken.
          </note>
          <note>
            Att stå här och ha något slags försvar genom att hålla brandtal
            mot palmoljan kommer bara att bita en själv där bak så småningom
            om vi nu får in palmolja som vi fick 2012–2014. Sedan ersattes
            den av PFAD. Det är det som är det stora problemet och det som
            regeringen inte lägger fram en konsekvensanalys om.
          </note>
          <note>
            Jag skulle ha velat höra Stina Bergström, Johan Büser eller någon
            annan garantera att vi inte får in palmolja, att vi inte kommer
            att höja bensinpriset med 2 kronor vid pumpen eller att vi får
            långsiktiga förutsättningar för vår tallolja och andra förnybara
            drivmedel som vi kan göra i Sverige. Vi har restprodukter för
            att göra det, men vi har inga garantier om långsiktiga spelregler.
          </note>
          <note>
            Det är ett problem. Då räcker det inte att som S t ina Bergström
            säga: Jag tror, ell er jag är övertygad . Det finns inget företag
            som vill göra inve ­ steringar för att en riksdagsledamot står
            i talarstolen och tror någonting. De behöver konkreta förslag
            och konkreta konsekvensanalyser från reger ­ ingen. Det saknas
            i förslaget. Det är det som gör mig så oroad.
          </note>
          <note>
            (Applåder)
          </note>
          <note type="speaker">
            Anf. 58 JENS HOLM (V):
          </note>
          <note>
            Fru talman! Vi vet att utsläppen av växthusgaser i år är de högsta
            på åtminstone 800 000 år. Vi vet också att året 2017 troligen
            blir det varmaste året någonsin sedan man började mäta temperaturer
            globalt.
          </note>
          <note>
            I förrgår inleddes klimattoppmötet COP 23 i Bonn. Syftet är att
            världssamfundet gemensamt ska ta sig an den stora utmaning som
            klimatförändringen och den globala uppvärmningen är.
          </note>
          <note>
            Det som vi talar om i dag är en alldeles avgörande beståndsdel
            av det, nämligen hur vi kan minska transportsektorns utsläpp av
            växthusgaser. Vi i Vänsterpartiet hade hoppats att vi kunde ha
            en högre målsättning för att minska utsläppen från sektorn. Men
            även med de mål som nu finns kan vi se att vi ligger väldigt långt
            ifrån att uppnå målet att minska utsläppen med 70 procent till
            2030.
          </note>
          <note>
            I det sammanhanget är biodrivmedel en viktig del. Samtidigt som
            vi stöder biodrivmedel och ser det som en viktig komponent i omställningen
            till ett mer hållbart samhälle måste vi se till att biodrivmedel
            produceras på ett sådant sätt att det inte får andra effekter
            i den andra änden.
          </note>
          <note>
            Vi måste se till att biodrivmedlen verkligen betydande minskar
            utsläppen av växthusgaser. Vi måste försäkra oss om att biodrivmedel
            inte konkurrerar med livsmedelsproduktion främst i utvecklingsländer.
            Vi måste också försäkra oss om att biodrivmedelsproduktionen inte
            får andra negativa miljöeffekter, till exempel på den biologiska
            mångfalden i form av avskogning.
          </note>
          <note>
            Här får vi konstatera att man i varje fall inledningsvis då man
            storskaligt började satsa på biodrivmedel nog var en smula naiv
            och tyckte att allting som var biobaserat var bra. Det har man
            åtminstone delvis kommit till rätta med. Det är därför som vi
            har ett så kallat ILUC-direktiv. Det är ett direktiv som ska ställa
            krav på biodrivmedel och som också är en del av EU:s så kallade
            direktiv för förnybar energi.
          </note>
          <note>
            Det som diskussionen handlar om i dag är hur vi ska kunna få
            bättre kriterier för biodrivmedel som används i Sverige. Från
            mitt och Vänsterpartiets perspektiv är det självklart väldigt
            välkommet att vi skärper kraven på de biodrivmedel som ska användas
            i Sverige.
          </note>
          <note>
            Biodrivmedel får absolut inte leda till att skog skövlas i tropiska
            länder, vilket tyvärr är fallet med den storskaliga produktionen
            av palmolja i till exempel Indonesien och Malaysia. Vi ser också
            att en väldigt stor del av den palmolja som importeras till Europa
            just går till att användas som biodrivmedel.
          </note>
          <note>
            Vi tycker därför att de krav som ställs i propositionen är otroligt
            viktiga. De kraven kommer att leda till att svensk produktion
            av biodrivmedel får bättre förutsättningar. Det är ändå det som
            jag hoppas att vi här är överens om. Den form av biodrivmedel
            som vi vill använda oss av är från produktion av restprodukter
            från skogsindustrin och jordbruket.
          </note>
          <note>
            I det sammanhanget är det tillkännagivande som de borgerliga
            partierna tillsammans med Sverigedemokraterna har fått igenom
            helt ologiskt och obegripligt. Det innebär att de partierna vill
            skjuta på ikraftträdandet av den nya lagen med ett helt år.
          </note>
          <note>
            Det kommer att innebära ett förlorat år för miljöarbetet då vi
            bara har fortsatt osäkerhet för vad som ska gälla för biodrivmedelsproduktion.
            Det blir tyvärr också ytterligare ett år då palmolja kan fortsätta
            att användas som biodrivmedel i Sverige.
          </note>
          <note>
            Därför yrkar jag bifall till reservationerna 1 och 2 från oss
            rödgröna partier. Vi tycker att lagförslaget i propositionen självklart
            ska träda i kraft enligt planen.
          </note>
          <note>
            Fru talman! Jag vill i det här sammanhanget ta upp en fråga som
            vi absolut inte får glömma. Det spelar ingen roll hur mycket biodrivmedel
            som vi producerar. Det spelar heller inte någon roll vilka krav
            vi ställer på klimatprestanda och allmän miljöprestanda för biodrivmedel.
            Till syvende och sist handlar klimatfrågan om att vi måste ändra
            vårt sätt att leva.
          </note>
          <note>
            Det handlar inte bara om att hälla någonting annat i tanken och
            att vi sedan kan fortsätta att köra bil precis som nu. Vi behöver
            transportera oss mindre med bil. Vi behöver transportera oss mindre
            med flygplan. Vi måste hitta smartare sätt att leva på så att
            vi minskar vår totala miljö- och klimatbelastning.
          </note>
          <note>
            Därför måste vi komma ihåg att biodrivmedel och krav på biodrivmedel
            bara är en liten pusselbit i det hela. Den största pusselbiten
            handlar om grundläggande beteendeförändringar. Där har vi politiker
            ett stort ansvar. Men dessa frågor sorterar under andra debatter
            än den här, och därför dröjer jag inte längre vid dem än att bara
            konstatera detta.
          </note>
          <note>
            (Applåder)
          </note>
          <note type="speaker">
            Anf. 59 RICKARD NORDIN (C) replik:
          </note>
          <note>
            Fru talman! Jens Holm gör också felet att han talar om PFAD som
            palmolja. Detta är två olika produkter med två olika klimatnyttor.
            Förslaget från regeringen riskerar snarare att leda till att vi
            får in just palmolja i våra tankar – precis den palmolja som Jens
            Holm står och varnar för.
          </note>
          <note>
            Jag har några frågor till Jens Holm. Är Vänsterpartiet verkligen
            berett att stå bakom ett förslag som riskerar att leda till att
            vi får in palmolja i tankarna? Det riskerar också att leda till
            att vi höjer priset vid pump radikalt om så inte sker. Dessutom
            riskerar det att sätta käppar i hjulet för svenska biodrivmedel.
            Kan Vänsterpartiet verkligen stå bakom förslag utan konsekvensanalys
            som riskerar att få dessa konsekvenser?
          </note>
          <note type="speaker">
            Anf. 60 JENS HOLM (V) replik:
          </note>
          <note>
            Fru talman! Jag tycker att Rickard Nordin och de borgerliga partierna
            – Sverigedemokraterna vill jag inte räkna med i detta sammanhang
            – återigen har drabbats av ”ja, men”-sjukan. ”Ja, men” betyder
            att ni säger ja till minskade utsläpp från flyget men inte till
            flygskatt. Ni säger ja till mer kollektivtrafik men inte till
            de ökade satsningarna i budgeten. Ni säger ja till klimatinvesteringar
            men inte till de riktade lokala satsningarna på just klimatinvesteringar.
            Ni säger ja till hållbarhetskrav på biodrivmedel, tror jag i alla
            fall, men inte nu och inte på det här sättet.
          </note>
          <note>
            Hela syftet med detta förslag, Rickard Nordin, är att vi ska
            ställa hållbarhetskrav på biodrivmedel. Detta kombinerat med de
            krav som vi har inom ramen för andra strömmar, till exempel Bränslebytet
            och reduktionsplikten, handlar om att vi satsar på de hållbarast
            tänkbara biodrivmedel som vi kan få. Det handlar om svenska biodrivmedel
            som är restprodukter från jordbruket och från skogsindustrin och
            möjligen också om import av sockerrörsetanol från Brasilien, som
            jag anser vara ett förhållandevis hållbart biodrivmedel.
          </note>
          <note>
            Så ja, Rickard Nordin, jag tycker att detta är ett mycket bättre
            förslag än det förslag som finns i dagsläget.
          </note>
          <note type="speaker">
            Anf. 61 RICKARD NORDIN (C) replik:
          </note>
          <note>
            Fru talman! Att Centerpartiet står bakom många av de saker som
            Jens Holm radar upp är vi ganska eniga om. Jag har stor respekt
            för Jens Holm och för de frågor han driver.
          </note>
          <note>
            Problemet är att man också måste sikta på vilka utsläpp det är
            vi vill minska och hur man gör det, och det var flera av de saker
            som Jens Holm radade upp som inte alls siktade på utsläpp utan
            snarare på mer skatteintäkter.
          </note>
          <note>
            Det är bra att jag hör att Jens Holm står bakom förslaget och
            också är beredd att stötta det oavsett om det leder till att vi
            får in mer palmolja. Det blir roligt att ha den debatten så småningom.
          </note>
          <note>
            Låt oss nu fokusera på det som Jens Holm också säger om de svenska
            biodrivmedlen. Kan Jens Holm garantera att vi inte kommer att
            få samma krav på den svenska talloljan – med tanke på hur vänstergänget
            i Europarlamentet just har röstat i miljöutskottet? Det innebär
            att också talloljan får betydligt sämre klimatregler, och det
            gör att vi till och med kanske inte kommer att kunna använda talloljan
            med tanke på hur EU-reglerna är. Är Jens Holm beredd att stötta
            detta också i Europaparlamentet? Eller vad är Vänsterpartiets
            åsikt där? Hur kommer man att rösta när vi kommer till den slutgiltiga
            omröstningen i parlamentet? Kommer man att fortsätta att driva
            detta och att kasta grus i maskineriet för de svenska biodrivmedlen
            även där, eller kommer man att se till att man gör ett jobb i
            sin egen partigrupp och också röstar annorlunda?
          </note>
          <note type="speaker">
            Anf. 62 JENS HOLM (V) replik:
          </note>
          <note>
            Fru talman! Rickard Nordin och jag delar en stor del av engagemanget
            i klimatfrågan, och jag vill ge Rickard Nordin ett stort erkännande
            för detta. Men det finns en grundläggande skillnad, och den gäller
            hur vi ser på marknadens möjlighet att styra åt rätt håll.
          </note>
          <note>
            Som jag tolkar Rickard Nordin och Centerpartiets politik handlar
            det om att om vi bara främjar biodrivmedel kommer det automatiskt
            att bli en jättestor produktion av de bästa tänkbara biodrivmedlen.
            Jag tror inte att det fungerar så, Rickard Nordin, delvis av det
            enkla skälet att en bilist i de rika nordländerna i Nordamerika
            och Europa alltid kommer att kunna vara mer betalningsvillig än
            en svältande människa i syd som inte har dessa pengar. Det innebär
            att det hela tiden finns en helt uppenbar risk för en undanträngningseffekt
            på livsmedelsproduktion där biodrivmedelsproduktion i stället
            kan breda ut sig. Där finns det ju alltid någon som kan betala.
          </note>
          <note>
            Därför är det så viktigt att vi ställer krav på biodrivmedel.
            Rickard Nordin frågar om den svenska talloljan. Jag tycker att
            den är ett biodrivmedel som uppfyller precis de krav på biodrivmedel
            som vi vill se mer av. Nu sitter inte jag längre i EU-parlamentet,
            men detta är precis den form av biodrivmedel som vi vill ha förutsatt
            att de framställs på ett hållbart sätt, vilket jag anser görs
            i dag.
          </note>
          <note type="speaker">
            Anf. 63 LARS TYSKLIND (L):
          </note>
          <note>
            Fru talman! Jag börjar med att yrka bifall till utskottets förslag
            i betänk ­ andet förutom när det gäller utskottets ställningstagande
            under avsnittet Tillgång till hållbara drivmedel, där jag i ställe
            t yrkar bifall till reserva ­ tion 3, som är alliansgemensam.
          </note>
          <note>
            Liberalerna står med andra ord bakom förslagen til l de lagändringar
            som föreslås för att vi ska kunna anpassa den svenska lagstiftningen
            till det så kallade förnybartdirektivet, förkortat ILUC. Det är
            viktigt att vi har med oss detta, och det är egentligen inte det
            som är den problematik som vi diskuterar.
          </note>
          <note>
            Liberalerna har tillsammans med övriga allianspartier lagt fram
            en del synpunkter med ett klart, tydligt och ärligt syfte att
            stärka tillgången på hållbart drivmedel. För Liberalerna är det
            centralt att alla åtgärder som nu vidtas när det gäller hållbara
            drivmedel ska ha en tydlig inriktning mot målet att minska utsläppen
            från inrikes transporter med 70 procent till 2030 jämfört med
            2010. Det är ett ambitiöst mål, som vi från Liberalernas sida
            är övertygade om att vi kan nå.
          </note>
          <note>
            Biodrivmedel kommer att spela en stor roll i detta. Därför är
            det bra att vi har tydliga hållbarhetskriterier både vad gäller
            nivån på de minskade utsläpp de ger och vad gäller de så kallade
            markkriterierna, som är kopplade inte minst till ett bevarande
            av biologisk mångfald. I sammanhanget är det bra att kunna konstatera
            att Sverige som land har stora möjligheter att bli en stor producent
            av hållbara biodrivmedel.
          </note>
          <note>
            Från Liberalernas sida ser vi positivt på det system med reduktionsplikt
            som nu införs. Vi kan se att denna typ av system även kan användas
            inom andra områden, som flyg och sjöfart. Vi anser att reduktionsplikten
            har stor inverkan på fordonsbränslen generellt nu i början av
            processen. Men när personbilsflottan alltmer kommer att elektrifieras,
            vilket vi är övertygade om att den kommer att göra, kommer biodrivmedel
            att få en allt större betydelse. De t kommer att kunna prioriteras
            också ut till tunga vägtransporter, sjöfart och flyg. Även reduktionspliktsystemet
            är som sagt någonting som kan överföras också till dessa områden.
          </note>
          <note>
            Fru talman! Styrmedel som implementeras i lagstiftningen bör
            därför bedömas utifrån sin förmåga att driva utvecklingen i riktning
            mot uppfyllande av just detta mål fram till 2030 – att minska
            utsläppen från inrikes transporter med 70 procent. Enligt vår
            bedömning riskerar den föreslagna lagändringen att äventyra just
            detta mål då vissa biodrivmedel på marknaden på kort sikt kan
            komma att exkluderas. Det blir då en bristande tillgång på biodrivmedel.
          </note>
          <note>
            Jag vill vara tydlig på en punkt. I debatten hittills i dag känner
            jag att det på något vis har blivit en diskussion om att någon
            skulle tycka att palmoljeindustrin är en bra industri, som vi
            bör främja. Jag tror att vi kan vara fullständigt eniga om att
            vi inte tycker det. I alla fall kan jag från vårt håll deklarera
            detta med stor emfas.
          </note>
          <note>
            Det finns definitivt stora hållbarhetsutmaningar när det gäller
            den globala palmoljeproduktionen. Palmoljan används både till
            bränslen och till livsmedelsindustrin, och det här måste hanteras
            globalt för att skydda den biologiska mångfalden och förhindra
            den illegala skövling av regnskog som pågår. Inte minst orangutangernas
            fortlevnad har blivit en stor symbol för just detta skövlande
            av regnskog till förmån för palmoljeplantager.
          </note>
          <note>
            Detta behöver vi som sagt inte diskutera egentligen. Det är bra
            med hållbarhetskriterier, och det är bra att införa ett markkriterium
            där den bio ­ logiska mångfalden är central.
          </note>
          <note>
            Fru talman! Genom att bifalla ett antal alliansgemensamma yrkanden
            uttrycker utskottet och riksdagen trots allt en tydlig inriktning
            när det gäller att vilja skapa ett förutsägbart och långsiktigt
            regelverk för biodrivmedel med god framförhållning för att ge
            möjlighet för branschen att anpassa sig och därmed undvika den
            ryckighet som har funnits många gånger tidigare.
          </note>
          <note>
            Det här med att vi ska prioritera biodrivmedel med hög klimatnytta
            och höga krav på spårbarhet känns som en självklarhet i sammanhanget.
            Men marknaden måste ha rimliga förutsättningar att kunna ställa
            om till detta. Då är det naturligtvis viktigt att det görs en
            konsekvensanalys av vad besluten innebär. Det är precis det som
            detta handlar om. Det handlar egentligen inte om någonting annat.
          </note>
          <note>
            Det finns nu visserligen ett tillkännagivande om detta, men egentligen
            är det ett ganska självklart krav som borde ha varit genomfört
            redan innan propositionen kom hit. Nu är det inte det, och därför
            kommer det här kravet och den synpunkten från Liberalerna och
            från Alliansen i övrigt.
          </note>
          <note>
            När det gäller det här att marknaden ska ha möjlighet att kunna
            ställa om finns det en tydlig koppling i just det här målet som
            vi har gemensamt om att vi ska kunna minska utsläppen från inrikes
            transporter med 70 procent till 2030.
          </note>
          <note>
            I övrigt instämmer jag med mina allianskollegor när det gäller
            vad de har sagt i det här ärendet.
          </note>
          <note>
            (Applåder)
          </note>
          <note type="speaker">
            Anf. 64 LARS-AXEL NORDELL (KD):
          </note>
          <note>
            Fru talman! Det är glädjande att det i Sveriges riksdag råder
            total politisk enighet om att genomföra ett mycket viktigt skifte
            från bensin och dieselbränslen till energi från förnybara energikällor
            – från fossilbaserade drivmedel till biodrivmedel och flytande
            biobränslen. Därmed godkänner riksdagen i dagens votering vad
            regeringen föreslår om mål för andelen avancerade biodrivmedel.
          </note>
          <note>
            Samtidigt riktar vi från riksdagens sida två tillkännagivanden
            till reger ­ ingen. Det första handlar om att göra en analys av
            konsekvenserna av de nya reglerna för biodrivmedel och att denna
            utredning görs innan före ­ skrifter meddelas om bland annat vad
            som menas med begreppet rest ­ produkt.
          </note>
          <note>
            Det andra tillkännagivandet som miljö- och jordbruksutskottet
            gör handlar om vikten av förutsägbara och långsiktiga villkor
            för biodrivmedel. Vi menar att styrmedel ska vara långsiktiga
            samtidigt som de ska vara råvaru- och teknikneutrala och premiera
            drivmedel med hög klimatnytta.
          </note>
          <note>
            Energimyndigheten har i sin rapport valt att inte ge något förhandsbesked
            om hur olika råvaror ska definieras. Detta innebär en osäkerhet
            för de aktörer som avser att investera i produktionsanläggningar
            eftersom det är oklart vilka marknadsmässiga fördelar ett biobränsle
            kan få.
          </note>
          <note>
            Fru talman! Det är mycket viktigt att spelregler för aktörerna
            på biodrivmedelsmarknaden är både förutsägbara och långsiktiga.
            Vi menar att de justeringar som görs vad gäller definitioner som
            påverkar biodrivmedelsmarknadens aktörer ska ske med god framförhållning
            för att branschen ska ha möjlighet att anpassa sig efter regelverket
            och för att undvika ryckighet.
          </note>
          <note>
            När det gäller frågan om vad som menas med restprodukt befarar
            utskottet att den nya definitionen av vad som anses vara restprodukt
            kan komma att medföra att vissa typer av biodrivmedel på kort
            sikt exkluderas från den svenska marknaden. Detta kan komma att
            gälla råvaror som i dag används för produktion av drivmedlet HVO,
            som i folkmun brukar kallas miljödiesel eller biodiesel.
          </note>
          <note>
            En minskad tillgång på HVO skulle kunna leda till att priset
            på HVO stiger. Det kan resultera i att användningen av biodrivmedel
            på kort sikt minskar samtidigt som försäljningen av fossila drivmedel
            och certifierad palmolja ökar. Det vill vi ju inte ska ske.
          </note>
          <note>
            För att begränsa riskerna att tillgången på biodrivmedel minskar
            för att skapa en större förutsebarhet på biodrivmedelsmarknaden
            samt för att ge marknaden rimliga möjligheter att genomföra nödvändiga
            omställningar är det klokt, anser vi, att utreda konsekvenserna
            innan ytterligare föreskrifter meddelas om restprodukter.
          </note>
          <note>
            Däremot bör regeringen skjuta fram ikraftträdandet av den föreslagna
            förordningen om ändring i förordningen om hållbarhetskriterier
            för biodrivmedel och flytande biobränslen till den 1 juli 2019.
            Jag håller alltså med om att det är angeläget att ändringarna
            i lagen träder i kraft så snabbt som möjligt, men vi föreslår
            att förordningen ska skjutas fram till juli 2019.
          </note>
          <note>
            I betänkandet finns en alliansreservation som handlar om tillgången
            till hållbara drivmedel där vi framhåller att tillgången till
            dessa drivmedel är avgörande för att uppnå sektorsmålet om att
            minska utsläppen från inrikes transporter med 70 procent senast
            2030 jämfört med år 2010. De föreslagna ändringarna i propositionen
            kan komma att påverka utbudet av råvaror på biodrivmedelsmarknaden.
          </note>
          <note>
            Därmed, fru talman, yrkar jag bifall till miljö- och jordbruksutskottets
            förslag i betänkande t om ILUC och till den alliansgemensamma
            reser ­ vationen 3 om tillgång till hållbara drivmedel samtidigt
            som jag yrkar av ­ slag på Socialdemokraternas, Miljöpartiets
            oc h Vänsterns reservationer 1 och 2.
          </note>
          <note>
            (Applåder)
          </note>
          <note type="speaker">
            Anf. 65 MARTIN KINNUNEN (SD):
          </note>
          <note>
            Fru talman! Sverigedemokraterna kommer för en gångs skull sist
            i debatten just för att vi är det enda partiet som, när det finns
            reservationer, saknar reservation. Jag tror inte att det har hänt
            tidigare. Det beror dock inte på att vi är väldigt nöjda med det
            här betänkandet utan mer på att det bästa vi kan göra i det här
            läget, med en massa andra typer av förslag och budgetpropositionen
            och annat, är att försöka mildra riskerna med det här förslaget
            och peta lite från kanten, då det är en dålig politik såväl från
            regeringen som från Alliansen.
          </note>
          <note>
            De två bakomliggande problemen som vi har här är att man går
            fram med en betydligt mer ambitiös reduktionsplikt än vad EU kräver.
            Sverigedemokraterna står bakom reduktionsplikten. Dock är det
            svenska förslaget alltför omfattande. Detta i kombination med
            den totala skattebefrielsen av de mer rena biodrivmedlen, som
            för övrigt av allt att döma inte är förenlig med EU-rätt, riskerar
            att orsaka stora obalanser på marknaden. Jag kommer att återkomma
            till det senare.
          </note>
          <note>
            Fru talman! Svenska politiker, undantaget oss i Sverigedemokraterna,
            har orealistiska förväntningar på vad man kan åstadkomma med biodrivmedel
            i dag. Det talas om gröna kolatomer. Men det finns faktiskt bara
            en typ av kolatom , och de är lika mycket värda eller skadliga,
            beroende på hur man ser på det. Det talas om omställning, hållbara
            drivmedel och att oljeberoendet ska brytas. Problemet med att
            ställa upp sådana här orealistiska mål är att man lätt åstadkommer
            större skada än nytta. Det är en politik full av fina ord, sloganer
            och goda förhoppningar, men tyvärr saknar man en verklighetsförankring.
          </note>
          <note>
            Fru talman! Sedan millennieskiftet har förväntningarna på biodrivmedel
            varit skyhöga. Allting skulle ordna sig. Utsläppen av växthusgaser
            skulle minska, och behovet av att importera olja skulle reduceras
            eller till och med upphöra. Vi har förvisso åstadkommit en mycket
            hög konsumtion av biodrivmedel i Sverige. Det handlar väl om närmare
            20 procent av den totala konsumtionen. Men är detta verkligen
            en bedrift?
          </note>
          <note>
            Nej, vi importerar nästan allt. Någon självförsörjning är det
            alltså inte fråga om. Och eftersom biodrivmedel är betydligt dyrare
            att producera är marknaden beroende av politiska åtgärder. Detta
            har inneburit massiva skattelättnader och ett stort bortfall av
            skatteintäkter. Det handlar om 7–8 miljarder per år. Det är betydelsefulla
            pengar i en statsbudget där behjärtansvärda projekt på till exempel
            250 miljoner kan avvisas av kostnadsskäl.
          </note>
          <note>
            Fru talman! Vad har vi fått för dessa 7–8 miljarder? I teorin
            har vi minskat våra utsläpp i den lilla kaka som vi fokuserar
            på här i Sverige. Vi ser att utsläppen från transportsektorn är
            svåra att minska. Men i ett globalt perspektiv kan man fråga sig
            om vi har åstadkommit någon nytta. I realiteten har vi flyttat
            utsläppen eftersom det krävs energi – fossil energi – för att
            producera biodrivmedel. Åkrar ska plöjas. De ska gödslas. Agrokemikalier
            ska produceras. Då eroderar en stor del av koldioxidnyttan i ett
            systemperspektiv. Orsakar man dessutom så kallad förändrad markanvändning
            kan hela projektet vara direkt kontraproduktivt vad gäller utsläpp
            av växthusgaser.
          </note>
          <note>
            Fru talman! Här träter politiker från sju olika partier om vem
            det är som orsakar konsumtion av palmolja. Problemet är: Även
            om Jens Holm och Stina Bergström i dag säger en hel del bra saker
            om att markanvändning är relevant och att biodrivmedel är positivt
            inte bara för att det är biodrivmedel är Jens Holm och Stina Bergström
            ansvariga för att vi har fått in en stor mängd palmolja på den
            svenska marknaden. Det är bland annat ert fel att vi skövlar mer
            regnskog i dag än tidigare. Detsamma gäller Socialdemokraterna,
            Moderaterna, Centerpartiet, Kristdemokraterna och Liberalerna.
            Det är ert fel att vi har ökat skövlingarna av regnskog.
          </note>
          <note>
            Detta är viktigt att tänka på. När den gröna rörelsen i Europa
            motsätter sig jordbruksbaserade biodrivmedel, skäller på talloljan
            och vill ställa till problem för regeringens och Alliansens planer
            här i Sverige handlar det inte om att den gröna rörelsen är dum.
            I detta fall tycker jag att den har rätt om en hel del saker.
          </note>
          <note>
            Att vi pratar väldigt mycket om talloljan i Sverige beror på
            att vi träffar lobbyister varje vecka som vill öka priset på skogsråvaror.
            Det handlar inte om att de nödvändigtvis vill rädda klimatet.
            Det måste vi tänka på när vi träffar dem. Talloljan, som lobbyister
            och massvis av politiker vill se mer av, har man en helt annan
            syn på i resten av världen. Jag träffade till exempel en forskare
            här i riksdagen för någon månad sedan. Då var en av de ledande
            bränsleforskarna på området här: Stephanie Searle från ICCT. Fler
            borde ta del av denna forskning.
          </note>
          <note>
            Vi har en världsomspännande marknad. Börjar man använda en produkt
            till bränsle sker det en kedjereaktion på marknaden. Om exempelvis
            tallolja i stor skala börjar användas till bränsle kommer priset
            på tallolja att öka. Då kommer folk att sluta använda tallolja
            till det som den används till i dag. Man har kommit fram till
            att exempelvis rapsolja kommer att ersätta i vissa fall. Då blir
            det en förändrad total utsläppsnivå. Man har till exempel i viss
            forskning kommit fram till att talloljan har väldigt höga utsläppsvärden,
            ibland till och med högre än vanlig bensin och diesel.
          </note>
          <note>
            Detta är relevant. Vi betalar – eller vi får i alla fall lägre
            skatteintäkter. Och vi får i bästa fall lite nytta och i värsta
            fall negativ nytta för pengarna.
          </note>
          <note>
            Fru talman! Då säger någon att Sverige ska vara ett föredöme
            för resten av världen. Vi vill att andra länder ska följa efter.
            Men då är det så här: Världsmarknaden klarar av att förse ett
            litet land som Sverige med 20 procent biodrivmedel – det har vi
            sett. Men vad händer om stora ekonomier följer i våra fotspår?
            Ja, då kommer trycket på åkermark att öka världen över, och då
            drabbas vi definitivt av förändrad markanvändning och ökande utsläpp.
          </note>
          <note>
            Vi bör alltså vara realistiska. Det är bra att vara realistisk.
            Ställer man upp realistiska mål finns det förutsättningar att
            nå dem utan att det nödvändigtvis får negativa konsekvenser. Ett
            real istiskt mål är att vi ska nå 10 procent biodrivmedel i transportmixen
            till 2020, vilket är precis vad EU kräver. Den efterfrågan kan
            vi, trots att det kommer att bli problematiskt, möta med finbiodrivmedel.
            Det är alltså avfallsbaserade drivmedel som inte kommer direkt
            från jordbruksbaserade produkter och som inte bidrar till förändrad
            markanvändning. 10 procent är en hög siffra om man ser det ur
            ett EU-perspektiv. Här ska man vara uppmärksam på utvecklingen.
            Det är dock inte en orimlig nivå.
          </note>
          <note>
            Fru talman! En annan förutsättning för att vi ska kunna nå dit
            är att vi tar bort skattebefrielsen för ren HVO och E85. Det är
            något biodrivmedelsbranschen själv vill, för övrigt. Eftersom
            HVO är helt skattebefriat i dag kommer en stor efterfrågan på
            detta bränsle att uppstå. Det driver upp efterfrågan på HVO och
            minskar utbudet av dessa bränslen inom ramen för reduktionsplikten.
          </note>
          <note>
            Nu är man dock så ansvarslös att man går fram med ett extremt
            ambitiöst mål, alltför tidigt. Då är det väldigt sannolikt att
            vi kommer att få en bristsituation redan under nästa år. Det är
            något motsägelsefullt med att vilja öka användningen av biodrivmedel
            samtidigt som vi skärper kraven. Det är motsägelsefullt. Det är
            bra att vi skärper kraven. Därför är utgångspunkterna i denna
            proposition goda. Från Sverigedemokraternas sida skulle vi gärna
            se att man skärper kraven på biodrivmedel ytterligare. Men av
            just denna anledning är det viktigt att regeringen tar detta en
            vända till och analyserar situationen.
          </note>
          <note>
            Vi har pratat en hel del om PFAD i dag. Detta är egentligen inget
            som berörs direkt i propositionen, men vi vet att det berörs indirekt.
            Låt mig då vara tydlig. PFAD är precis som de jordbruksbaserade
            biodrivmedlen, den rena palmoljan och talloljan inte bra. Den
            har väldigt dåliga utsläppsvärden. PFAD är visserligen en restprodukt,
            men priset på denna restprodukt i förhållande till palmoljan är
            alltför högt för att man ska kunna räkna den som en restprodukt.
            Den bör inte räknas som en restprodukt i ett längre perspektiv.
            Priset ligger i dag på ungefär 80 procent av priset för talloljan.
            Det är alldeles för högt för att man ska kunna betrakta den som
            en restprodukt.
          </note>
          <note>
            Fru talman! Nu har vi en situation med en dålig politik i form
            av en alltför omfattande reduktionsplikt, som kommer alltför tidigt,
            och en situa ­ tion med fullständigt skattebefriat HVO på andra
            sidan. Då får vi ett läge där det i stället är ett sannolikt scenario
            att drivmedelsförsäljarna kommer att börja blanda enbart fossila
            drivmedel i tanken och ta straffavgiften och lägga den på konsumenterna.
            Då får vi ett pris på diesel som blir strax över kronan dyrare.
            Det är det som är problemet. Politiken hänger inte ihop. Man har
            säkerligen goda avsikter, men man är inte tillräckligt verklighets
            ­ förankrad. Därför är det bra att det riktas ett tillkännagivande
            till reger ­ ingen och en förhoppning om att man tar detta en
            vända till och funderar lite till.
          </note>
          <note>
            I detta anförande instämde Mikael Eskilandersson (SD).
          </note>
          <note type="speaker">
            Anf. 66 JENS HOLM (V) replik:
          </note>
          <note>
            Fru talman! Martin Kinnunen från Sverigedemokraterna säger: Politiken
            hänger inte ihop. Var det någonting som inte hängde ihop var det
            faktiskt Martin Kinnunens anförande. Det är därför som jag måste
            ställa några frågor.
          </note>
          <note>
            Martin Kinnunen säger att han inte vill ha palmolja i biodrivmedel.
            Han är överlag emot väldigt många andra former av biodrivmedel.
            Martin Kinnunen säger att PFAD, som ska göras på restprodukter
            från palmoljan, egentligen inte heller är en hållbar produkt.
            Men, Martin Kinnunen, hela poängen med propositionen från regeringen
            är att man ska ställa hårdare krav på restprodukter, så att vi
            får bort dåliga biodrivmedel. Detta går ni emot. Ni säger: Nej,
            vi ska fundera lite till. Ni vill ha det som det är nu. Ni har
            inte väckt någon egen motion i detta ärende – märk väl! Därför
            måste man faktiskt få ställa några frågor till Sverigedemokraterna
            och Martin Kinnunen.
          </note>
          <note>
            Tycker ni att det är bra att man över huv ud taget ställer miljö
            ‑ , klimat ‑ och markanvändningskrav på biodrivmedel? Tycker ni
            att det är bra att det finns ett så kallat ILUC-direktiv, som
            syftar till att göra detta? Jag skulle också vilja veta: Vill
            Sverigedemokraterna över huvud taget minska utsläppen från transportsektorn?
            Vi har mål för det, men såvitt jag vet står inte Sverigedemokraterna
            bakom dem. Vill Sverigedemokraterna minska Sveriges utsläpp av
            växthusgaser över huvud taget?
          </note>
          <note>
            Jag sa tidigare att de borgerliga politikerna lider av sjukan
            ”ja, men”. Men Sverigedemokraterna verkar lida av sjukan ”nej,
            men”. Ni är faktiskt emot allt – eller hur, Martin Kinnunen?
          </note>
          <note type="speaker">
            Anf. 67 MARTIN KINNUNEN (SD) replik:
          </note>
          <note>
            Fru talman! Tack, Jens Holm, för frågorna! Jag tycker att jag
            har varit inne på ungefär samma sak som en hel del andra företrädare
            i debatten. Detta är inget bra bränsle. Vi vill inte ha PFAD i
            mixen. Problemet är att det är så många andra förslag här, att
            det ska gå väldigt snabbt och att det inte finns tillräckligt
            mycket bränsle på marknaden.
          </note>
          <note>
            Effekten här kan bli ett höjt pris och inga biodrivmedel alls
            i tanken. Är det någon som vill ha det på det sättet? Jag vet
            inte. Regeringen har ju med stöd av Vänsterpartiet sänkt priset
            på bensin och diesel i budgeten. Det är någonting som det inte
            har stått speciellt mycket om i tidningarna, tvärtom, men det
            är faktiskt det man har gjort för att försöka kompensera effekterna
            av en prisökning på HVO.
          </note>
          <note>
            Man förstår att detta hänger ihop. Nu låtsas ni att ni vill ställa
            högre krav och att allting kommer att gå jättebra, utan att ni
            över huvud taget har gjort någon analys.
          </note>
          <note>
            I övrigt, precis som jag sa i debatten, är det positivt att Jens
            Holm visar en stor förståelse för markanvändningens effekter och
            att biodrivmedel inte nödvändigtvis är positiva utan kan ha skadliga
            effekter.
          </note>
          <note>
            Samtidigt är det de facto så att Jens Holm och Vänsterpartiet
            har drivit på utvecklingen och för att släppa in de här fulbiodrivmedlen
            på svensk marknad. Det är tack vare bland annat Vänsterpartiet
            som det skövlas mer regnskog än nödvändigt i dag. Det hade varit
            bättre om vi hade kört på fossila drivmedel i stället för på palmoljebaserade
            drivmedel.
          </note>
          <note>
            Jag undrar hur Jens Holm ser på detta. Är man stolt över vad
            man har bidragit till i den svenska drivmedelssektorn?
          </note>
          <note type="speaker">
            Anf. 68 JENS HOLM (V) replik:
          </note>
          <note>
            Fru talman! Jag noterar att jag egentligen inte fick svar på
            en enda av mina frågor. Vill Sverigedemokraterna ha hållbarhetskrav
            på biodrivmedel över huvud taget? Vill Sverigedemokraterna över
            huvud taget minska utsläppen från transportsektorn? Vill Sverigedemokraterna
            överlag ha ett mål för minskade utsläpp av växthusgaser i Sverige?
          </note>
          <note>
            Den mest intressanta frågan i denna debatt är just vad den här
            debatten handlar om, nämligen den proposition som regeringen har
            lagt fram med nya definitioner för biodrivmedel som är baserade
            på avfall och restprodukter.
          </note>
          <note>
            Syftet är att vi ska få bort palmoljan och göra det svårare att
            använda palmolja i biodrivmedel. Det går Sverigedemokraterna emot.
            Det är full ­ ständigt obegripligt! Martin Kinnunen säger att
            Vänsterpartiet är ansvarigt för att regnskog skövlas. Men kom
            igen! Det är ju ni som har chansen att ställa hårdare krav, men
            ni verkar inte ha förstått den här propositionen över huvud taget.
            Eller har ni någon annan lösning långt ned i någon byrå ­ låda
            som ni inte visar? Ni har ju inte ens lagt någon motion i det
            här betänk ­ andet.
          </note>
          <note>
            Hur ska Sverigedemokraterna ha det egentligen? Jag förstår det
            inte.
          </note>
          <note type="speaker">
            Anf. 69 MARTIN KINNUNEN (SD) replik:
          </note>
          <note>
            Fru talman! Jag tror kanske inte att Jens Holm lyssnade tillräckligt
            noggrant, men det går ju att titta på detta i efterhand.
          </note>
          <note>
            Det är ju så att det här hänger ihop med reduktionsplikten på
            närmare 20 procent reduktion väldigt snart, redan nästa år. Det
            hänger också ihop med den fullständiga skattebefrielsen på HVO
            och E85. Alla de här saker ­ na hänger ihop.
          </note>
          <note>
            När vi tittar på den här propositionen tycker vi att det är positivt
            om vi kan höja kraven på biodrivmedlen. Men i kombination med
            de här andra dåliga förslagen blir det logiskt för oss att försöka
            mildra de negativa effekterna.
          </note>
          <note>
            Det logiska från mitt håll från början var att lägga ett särskilt
            yttrande. Nu uppstod det i alla fall en möjlighet att få majoritet
            för ett tillkännagivande, och jag tycker att det var det minst
            dåliga i det här fallet.
          </note>
          <note>
            Det är jättebra med krav. Vi bör ställa hårdare krav. Vi bör
            fasa ut de jordbruksbaserade drivmedlen. Talloljan är förmodligen
            inte heller bra. Vi bör satsa på riktigt fina biodrivmedel som
            består av slaktavfall och sådana produkter som vi använder i dag
            – absolut.
          </note>
          <note>
            Vi bör arbeta för att minska utsläppen men inte nödvändigtvis
            i den svenska transportsektorn. Det spelar ingen roll. Vi har
            ett globalt perspektiv. Vi ska inte stirra oss blinda på den här
            tårtbiten, utan kan vi minska utsläppen någon annanstans, till
            exempel fasa ut kolkraft i övriga delar av världen, uppnår vi
            mycke t mer än om vi stirrar oss blinda på den lilla, lilla tårtbiten
            i Sverige.
          </note>
          <note>
            Vi från Sverigedemokraterna har inte drivit på skövlingen av
            regnskog för att vi ska få palmolja i tanken i Sverige. Det är
            ni andra partier som har gjort det. Vi är fullständigt oskyldiga
            till det, och vi har varnat för riskerna länge nu.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 15.)
          </note>
          <note>
            § 9 Fortsatt giltighet av lagen om vissa register för forskning
            om vad arv och miljö betyder för människors hälsa
          </note>
          <note>
            Utbildningsutskottets betänkande 2017/18:UbU4
          </note>
          <note>
            Fortsatt giltighet av lagen om vissa register för forskning om
            vad arv och miljö betyder för människors hälsa (prop. 2016/17:204)
          </note>
          <note>
            föredrogs.
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut fattades under § 15.)
          </note>
          <note>
            § 10 Påminnelse vid utebliven betalning av årlig avgift enligt
            fastighetsmäklarlagen
          </note>
          <note>
            Civilutskottets betänkande 2017/18:CU4
          </note>
          <note>
            Påminnelse vid utebliven betalning av årlig avgift enligt fastighetsmäklarlagen
            (prop. 2017/18:11)
          </note>
          <note>
            föredrogs.
          </note>
          <note type="speaker">
            Anf. 70 CARL-OSKAR BOHLIN (M):
          </note>
          <note>
            Fru talman! Det ärende vi har framför oss är kanske inte av den
            bredaste karaktären, och jag tänkte därför försöka vara ganska
            kortfattad.
          </note>
          <note>
            I dag ligger det till på det sättet att den som vill verka som
            fastighetsmäklare måste vara registrerad hos Fastighetsmäklarinspektionen,
            som är en svensk tillsynsmyndighet. Man betalar varje år en registreringsavgift
            som bland annat fungerar som en avgift för att myndigheten ska
            kunna bedriva tillsyn över de registrerade fastighetsmäklarna.
          </note>
          <note>
            I dag har vi en ordning där den som inte betalar avgiften blir
            avregistrerad och därmed inte längre kan verka som fastighetsmäklare,
            vilket naturligtvis är rimligt. Problemet är dock att Fastighetsmäklarinspektionen
            inte skickar ut någon betalningspåminnelse, så den som av rent
            slarv glömmer att betala sin avgift och därmed blir avregistrerad
            skapar ett problem för sig själv men också för myndigheten, som
            tvingas lägga administrativa resurser på att bevilja återinträde
            för fastighetsmäklaren i fråga.
          </note>
          <note>
            Därför är den här propositionen i grunden bra. Man föreslår att
            det ska införas ett påminnelseförfarande för de fastighetsmäklare
            som av slarv eller andra orsaker glömmer att betala sin avgift
            – gott så.
          </note>
          <note>
            Från Alliansens sida har vi en liten randanmärkning som ändå
            är principiellt viktig, nämligen att det i och med propositionens
            förslag också blir uteslutningsgrundande att inte betala sin påminnelseavgift.
          </note>
          <note>
            I samband med att påminnelsen skickas ut påförs alltså en påminnelseavgift
            för att täcka myndighetens administrativa kostnader, vilket är
            helt rimligt. På ett principiellt plan kan man dock fråga sig
            varför det är rimligt att en påminnelseavgift av rent civilrättslig
            karaktär ska kunna grunda avregistrering, uteslutande och omöjliggörande
            av att driva verksamheten. Man måste kunna göra skillnad på det
            som är en allmän tillsynsavgift å ena sidan och det som är en
            civilrättslig fordran som uppkommer på grund av förseningen å
            den andra.
          </note>
          <note>
            Det gör dock inte regeringen i det här sammanhanget, utan man
            bakar in detta och säger att även underlåtande av betalande av
            påminnelseavgift ska kunna göra att man blir avregistrerad. Därmed
            har man i realiteten skärpt kraven på fastighetsmäklarna.
          </note>
          <note>
            Har det verkligen varit avsikten? Jag trodde att avsikten med
            den här propositionen var att förenkla och göra situationen smidigare
            för alla inblandade parter. Det hoppas jag därför att representanter
            för regeringspartierna kan redogöra för här i dag.
          </note>
          <note>
            Jag vill yrka bifall till förslaget i betänkandet och till Alliansens
            gemensamma reservation.
          </note>
          <note type="speaker">
            Anf. 71 OLA JOHANSSON (C):
          </note>
          <note>
            Fru talman! Jag kanske inte fullt ut håller med om Carl-Oskar
            Bohlins beskrivning av ärendet som en mindre viktig fråga.
          </note>
          <note>
            Vi har en bostadskris av gigantiska dimensioner. Aldrig förr
            har så många haft så svårt att få tag i en bostad. Det byggs för
            lite bostäder, och unga har svårt att hitta en bostad som de har
            råd att köpa. På många håll är tvärtom bostadsmarknaden så sval
            att säljare har svårt att hitta en köpare eller ens någon som
            vill lägga ett bud, trots att bostaden har legat ute till försäljning
            länge.
          </note>
          <note>
            Regeringen lägger fram få förslag som skulle förbättra bostadsmarkna
            ­ den och underlätta byggandet, rörligheten och utbudet. Vi ser
            en klyvning inte bara mellan dem som har och dem som saknar en
            bostad utan också mellan stad och land. Det finns ett omfattande
            utbud av försäljningar med höga priser runt de större städerna.
            De stora mäklarbyråerna med många och välbetalda fastighetsmäklare
            har fullt upp. Samtidigt finns en svag bostadsmarknad på många
            håll där det fortfarande är svårt att hitta köpare till bra och
            relativt nya hus. I Hylte kommun i Halland får man en villa som
            är bra och någorlunda ny för mellan 500 000 kronor och 1 miljon
            kronor.
          </note>
          <note>
            Fru talman! Mot bakgrund av olikheterna på bostadsmarknaden kan
            vi se på frågan om hur registreringsavgiften för fastighetsmäklare
            ska utformas och tas in. Det är helt enkelt olika, beroende på
            var i landet man befinner sig, hur en sådan förändring av en påminnelseavgift
            slår.
          </note>
          <note>
            Det är ofta inte lätt att hitta en person som kan åta sig att
            vara mäklare under de omständigheterna. En säljare kan tvingas
            betala höga avgifter vid försäljning av ett hus med lågt marknadsvärde
            och ställer sig kanske frågan: ”Vad får jag för pengarna?”
          </note>
          <note>
            Man kan under en tid ta på sig rollen som fastighetsmäklare som
            en heltidssyssla eller som en sidoverksamhet i ett annat företag.
            Vi i Centerpartiet ser positivt på möjligheten att göra olika
            saker, men samtidigt är det fullt begripligt att en sådan näringsidkare
            inte alltid är fullt uppmärksam på att registreringstiden som
            fastighetsmäklare är på väg att gå ut och kanske missar att betala
            när det kommer en påminnelse.
          </note>
          <note>
            Det är viktigt att avgiften betalas i tid och att en långdragen
            försäljningsprocess av en svårsåld fastighet kan slutföras utan
            att säljaren ska behöva byta ut mäklaren för att denne har missat
            att betala en avgift. Mäklarens roll vid en bostadsförsäljning
            är viktig. För såväl köpare som säljare kan det handla om den
            viktigaste affären en människa gör i sitt liv. Därför är det viktigt
            för såväl säljaren som köparen att det ställs krav på mäklare
            att de är registrerade hos en myndighet, Fastighetsmäklarinspektionen,
            som kan utöva tillsyn, informera och vidta åtgärder mot dem som
            är oseriösa.
          </note>
          <note>
            Det är på det stora hela bra att utebliven inbetalning av registreringsavgift
            innebär att tillståndet att verka som fastighetsmäklare upphör,
            men med vetskap om hur olika det kan se ut i landet och att det
            finns en annan verklighet än den vi ser i de stora dagstidningarnas
            husförsäljningsannonser borde vi tänka på hur vi ska se på förslaget.
          </note>
          <note>
            Fru talman! Det är viktigt att lyssna till remissinstanserna.
            I betänkandet är det väl beskrivet att branschen gärna ser påminnelser,
            men inte med en så långtgående verkan som regeringen vill.
          </note>
          <note>
            Vi ser det som ett stort problem att utebliven inbetalning av
            förseningsavgiften även skulle innebära att tillståndet omedelbart
            dras in. En inbetald registreringsavgift – om än sent – ska räcka
            för att få fortsätta vara verksam och kunna genomföra de fastighetsförsäljningar
            som påbörjats och som kanske drar ut på tiden. Självklart ska,
            precis som andra skulder, en förseningsavgift kunna drivas in
            och, om det behövs, lämnas över till kronofogden för indrivning.
          </note>
          <note>
            Regeringen visar med förslaget, så som det är skrivet, hur liten
            förståelse man har för småföretagens verklighet när påminnelseavgiftens
            inbetalande ska villkora en fortsatt verksamhet för en liten fastighetsmäklare.
            Om man missar att betala avgiften ryker tillståndet att bedriva
            verksamheten direkt!
          </note>
          <note>
            Av förslaget verkar det ju nästan som om påminnelsen vore bra
            för kontinuiteten. Vi anser att det är precis tvärtom. Det är
            problematiskt om glömskan att betala in efter att en separat påminnelse
            har skickats ut till en adress som verksamhetsutövaren inte använder
            regelbundet får sådana konsekvenser. Och vi vet ju hur liten tilltron
            har blivit i landet till postutdelningen; vi litar helt enkelt
            inte längre på att brev kommer fram.
          </note>
          <note>
            Fru talman! En påminnelseavgift ska införas och finansiera inspektionens
            arbete för att hålla registret aktuellt, som regeringen föreslår.
            Det förslaget yrkar vi bifall till, som Carl-Oskar Bohlin var
            inne på. Men den som glömmer bort att betala påminnelsen ska påminnas
            igen genom inkasso, och om det behövs ska skulden drivas in av
            kronofogden. Innan det sker ska man kunna fortsätta sin verksamhet
            som fastighetsmäklare.
          </note>
          <note>
            Därför yrkar jag bifall till allianspartiernas reservation, som
            innebär att en obetald påminnelseavgift inte ska utgöra grund
            för avregistrering ur fastighetsmäklarregistret.
          </note>
          <note type="speaker">
            Anf. 72 LEIF NYSMED (S):
          </note>
          <note>
            Fru talman! Jag vill börja med att yrka bifall till förslaget
            i civilutskottets betänkande CU4. Jag vill tillägga att jag tänker
            hålla mig till ärendet och inte hålla ett anförande om bostadspolitiken
            i dag.
          </note>
          <note>
            Vi socialdemokrater stöder förslaget att det införs ett påminnelseförfarande
            och en påminnelseavgift vid utebliven betalning av den årliga
            avgiften som fastighetsmäklare är skyldiga att betala enligt fastighetsmäklarlagen.
          </note>
          <note>
            Varje fastighetsmäklare ska enligt fastighetsmäklarlagen vara
            registrerad hos Fastighetsmäklarinspektionen. Mäklaren ska även
            betala en registreringsavgift, bland annat i form av en årlig
            avgift.
          </note>
          <note>
            I november 2015 lämnade Fastighetsmäklarinspektionen in en skrivel
            ­ se till Finansdepartementet där myndigheten efterfrågade ändringar
            i bland annat fastighetsmäklarförordningen. Myndigheten pekade
            på att de uteblivna betalningarna skapar en stor administrativ
            börda för myndigheten. Mot denna bakgrund utarbetade Finansdepartementet
            promemorian Påminnelse vid utebliven betalning av årlig avgift
            enligt fastighetsmäklarlagen .
          </note>
          <note>
            Enligt den nuvarande ordningen ska en mäklares registrering återkallas
            utan påminnelse efter utebliven betalning om det inte kan anses
            tillräckligt att mäklaren får en varning eller erinran. Om förseelsen
            är ringa kan mäklaren undgå att drabbas av påföljd.
          </note>
          <note>
            Syftet med regeringens förslag är att ge Fastighetsmäklarinspektionen
            möjlighet att hantera uteblivna betalningar på ett mer ändamålsenligt
            sätt än hittills och också att skapa kostnadstäckning för myndighetens
            hantering av uteblivna betalningar.
          </note>
          <note>
            Enligt uppgift från myndigheten var det 2 319 registrerade mäklare
            som 2016 inte betalade avgiften till den 15 mars, sista inbetalningsdag.
            Ett stort antal mäklare kom in med betalning den 16 mars, närmare
            bestämt 2 018. Det innebar inte att de mäklarna blev uteslutna
            eller avregistrerade utan snarare tvärtom. Snarare skulle omkring
            300 i dag kunna omfattas av de nya påminnelserutinerna. Nämnas
            kan också att av de 330 – den siffra som diffade – var det 161
            registrerade mäklare som fick sin registrering återkallad. Det
            är inte så att bara för att man har missat en dag blir man automatiskt
            avregistrerad.
          </note>
          <note>
            Vi anser att en påminnelseavgift ska tas ut vid utebliven betalning
            av den årliga avgiften. Storleken på avgiften bör bestämmas till
            en nivå som motsvarar myndighetens uppskattade kostnader för att
            hantera påminnelser. För att även se till att kostnaderna för
            hanteringen av uteblivna avgifter täcks bör utebliven betalning
            av påminnelseavgiften, i likhet med vad som gäller för övriga
            avgifter enligt fastighetsmäklarlagen, utgöra grund för återkallelse
            av en mäklares registrering.
          </note>
          <note>
            Kom ihåg nu vad jag har sagt tidigare. Man blir inte utesluten
            därför att man missar betalningsdatum med två tre dagar. De 161
            som blev avregistrerade var över en och en halv månad försenade
            med betalningen. Däremot fick de flesta som var sena med någon
            dag antingen en varning, en erinran eller om förseningen ansågs
            ringa ingen påföljd alls.
          </note>
          <note>
            Jag tycker att det finns rim och reson i att man betalar räkningar
            i tid. Om man betalar räkningar i tid är det inte ett problem.
          </note>
          <note>
            Fru talman! Återigen vill jag yrka bifall till förslaget i civilutskottets
            betänkande CU4.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 15.)
          </note>
          <note>
            § 11 Sjöfylleri
          </note>
          <note>
            Civilutskottets betänkande 2017/18:CU2
          </note>
          <note>
            Sjöfylleri
          </note>
          <note>
            föredrogs.
          </note>
          <note type="speaker">
            Anf. 73 CAROLINE SZYBER (KD):
          </note>
          <note>
            Fru talman! För många är båtlivet en viktig del av semestern
            och för att koppla av. Ett rikt skärgårdsliv är också viktigt
            för fastboende öbors möjligheter att leva och verka i denna typ
            av glesbygd. Det svenska båtlivet spänner över alla samhällsklasser.
            En majoritet av fritidsskepparna tar ett stort ansvar för säkerhet,
            trivsel och miljö. För den som inte har erfarenhet av båtlivet
            kan det vara lätt att blanda samman med biltrafik – men skillnaderna
            är stora.
          </note>
          <note>
            Vägar är smala, och bilar går fort. Fjordar är stora, och det
            är få ställen där det finns risk för krockar. Och där risken finns
            råder ofta hastighetsbegränsningar. På land kan man ta sig till
            en granne till fots eller med taxi. På sjön är båten ofta det
            enda alternativet.
          </note>
          <note>
            När sjöfyllerilagen infördes tog man fasta på att båtlivet har
            många likheter med bilkörning. Därför använde man sig också av
            samma promille regler som finns för bilar för båtar. Redan tidigare
            visste man dock att antalet olyckor inom det spann av båtar som
            sjöfyllerilagen omfattar är ytterst litet. Det var inte heller
            alldeles självklart att en strikt promillegräns skulle stärka
            säkerheten till sjöss.
          </note>
          <note>
            Detta är också skäl som har framförts i våra grannländer. De
            har inte en liknande lag.
          </note>
          <note>
            Nu har lagen funnits i sju säsonger. Det finns ett stort missnöje
            bland dem som bor ute i skärgården men också bland många som använder
            sig av båt. En lag måste ha effekt. Därför är jag glad att bland
            annat min mo ­ tion går igenom och att riksdagen är tydlig i sitt
            tillkännagivande till reger ­ ingen att lagen bör utvärderas.
          </note>
          <note>
            Utskottet konstaterar att det är angeläget att beslutad lagstiftning
            följs upp och att man vid uppföljningen bör överväga om det finns
            behov av ändringar i lagen.
          </note>
          <note>
            Med det yrkar jag bifall till förslaget.
          </note>
          <note type="speaker">
            Anf. 74 JOHAN LÖFSTRAND (S):
          </note>
          <note>
            Fru talman! Den 1 juni 2010 utvidgades straffansvaret för sjöfylleri
            genom att det i sjölagen infördes en fast nedre promillegräns
            på 0,2 promille alkohol i blodet. Straffansvaret gäller den som
            framför ett fartyg eller i övrigt på ett fartyg fullgör en uppgift
            av väsentlig betydelse för säkerheten på sjön, förutsatt att fartyget
            kan framföras med en hastighet om minst 15 knop eller har ett
            skrov vars största längd är minst 10 meter. Det var det förslag
            som lades fram, och det har gällt sedan 2010.
          </note>
          <note>
            Då som nu konstaterar civilutskottet att förhållandena och riskerna
            på sjön är av sådan karaktär att om man är alkoholpåverkad kommer
            det att uppstå liknande situationer som i vägtrafiken. Man kan
            alltså konstatera att det i grund och botten finns likheter mellan
            att framföra ett fordon på land och att framföra ett fordon på
            sjön.
          </note>
          <note>
            Jag är glad att civilutskottet i enighet konstaterar att det
            finns en sådan samsyn. Det har sedan den borgerliga regeringen
            införde den här lagen funnits en bred samsyn mellan partierna
            att det här är en ordning som vi fortsatt vill ha.
          </note>
          <note>
            Fru talman! Jag är själv båtägare och befinner mig stora delar
            av sommaren ute i skärgården. För mig som båtägare är det oerhört
            viktigt att jag kan känna trygghet när jag befinner mig på sjön.
            Den tendens som vi ser i det område där jag ofta vistas är att
            vi de senaste åren har fått in väldigt snabba båtar eller vattenskotrar
            som kör i oerhört hög fart. För både min och min familjs säkerhet
            är det oerhört viktigt att jag vet att de här fordonen först och
            främst manövreras klokt och ansvarsfullt av dem som kör dem. Det
            är en självklarhet. Men för mig är det också viktigt att veta
            att de som framför de här fordonen inte är alkoholpåverkade. Det
            tycker jag ska vara en självklarhet.
          </note>
          <note>
            Fru talman! Den här frågan har debatterats under åren, högt och
            lågt och på olika sätt. Jag är den förste att konstatera att frågan
            inte är enkel. Precis som Caroline Szyber sa i sitt anförande
            tidigare är det här en mångfasetterad fråga, där man i vissa avseenden
            inte helt och hållet kan jämföra båttrafiken med biltrafiken eftersom
            det finns boende i skärgården som ibland måste ta sig in och så
            vidare. Självklart är frågan komplex, och det är väl ett av skälen
            till att det är oerhört viktigt att man nu tar tag i den och utröner
            huruvida lagstiftningen har haft någon effekt och huruvida man
            ska göra några ändringar.
          </note>
          <note>
            Regeringen har redan gjort ett internt uppföljningsarbete. Man
            har bland annat inhämtat uppgifter från Brottsförebyggande rådet,
            Kustbevakningen och polisen. Den 20 mars i år upprättades en promemoria
            där man bland annat konstaterade att antalet anmälda sjöfyllerier
            har minskat.
          </note>
          <note>
            Brå konstaterar också att de lagförda sjöfyllerierna har minskat
            och att de grova lagöverträdelserna har minskat.
          </note>
          <note>
            Vidare konstaterar Kustbevakningen att andelen upptäckta brott
            vid de kontroller som man genomfört har minskat.
          </note>
          <note>
            Slutligen noterar såväl Polismyndigheten som Kustbevakningen
            att det faktiskt har skett en attitydförändring till alkohol i
            samband med båttrafik och att det med mycket stor sannolikhet
            beror på den lag som stiftades 2010.
          </note>
          <note>
            Bilden är alltså att lagstiftningen i kombination med de kontroller
            som gjorts har haft en preventiv inverkan på sjöfylleriet. De
            liv som kan räddas ska räddas, och i det ser jag ökad sjösäkerhet
            som någonting oerhört viktigt.
          </note>
          <note>
            Något som också är oerhört viktigt för mig och skälet till att
            vi har ställt oss bakom detta är att det här är en fråga där det
            inte ska finnas politisk oenighet. På samma sätt som det fanns
            en bred majoritet i riksdagen för de här förslagen när lagen kom
            2010 ska det finnas en nu. Därför har vi tillsammans med hela
            civilutskottet ställt oss bakom en översyn av lagstiftningen för
            att på så sätt utröna vilka effekter lagen har fått och på vilka
            sätt vi kan se över lagstiftningen för att göra den ännu tydligare
            och ännu bättre inför framtiden.
          </note>
          <note>
            (Applåder)
          </note>
          <note type="speaker">
            Anf. 75 LARS BECKMAN (M):
          </note>
          <note>
            Fru talman! Alliansregeringen införde sjöfyllerilagen i syfte
            att öka säkerheten på sjön. Att höja säkerheten på sjön var och
            är en lovvärd ambi ­ tion som sannolikt få är emot, precis som
            Johan Löfstrand sa. Reglerna omfattar en lägsta promillehalt om
            0,2 och gäller för båtar som kan fram ­ föras i hastigheter över
            15 knop eller har ett skrov om minst 10 meter.
          </note>
          <note>
            Lagen har dock varit och är mycket omdiskuterad och ifrågasatt
            av dem som bor i skärgården och använder båt ofta. Utfallet av
            lagstiftningen är till stor del positiv, säger företrädare för
            sjöpolis och kustbevakning, men lagstiftningen får kritik från
            båtorganisationer som anser att personer som inte utgör en fara
            på sjön kriminaliseras.
          </note>
          <note>
            Med tanke på att sjöfyllerilagen nu har varit i kraft i sju år
            är det lämpligt att genomföra en utvärdering av dess effekter
            samt en översyn av ett eventuellt behov av ändringar i lagen.
            Jag är glad att ett enigt utskott föreslår en översyn.
          </note>
          <note>
            Fru talman! Låt mig inte göra någon hemlighet av att jag anser
            att vi borde ha lagstiftning som är lika i de nordiska länderna.
            I Finland är promillegränsen 1,0, i Danmark 0,5 och i Norge 0,8,
            enligt riksdagens utredningstjänst.
          </note>
          <note>
            Jag vill också poängtera att lagstiftning generellt måste harmoniera
            med vad gemene man anser vara rätt och legitimt. Annars finns
            det risk att den bara skapar konflikter och problem, i det här
            fallet med de boende och verksamma i skärgården. I andra fall,
            som hemma i min valkrets, kan det gälla rovdjursproblematik.
          </note>
          <note>
            De som är mest för lagen – ofta tillhörande nykterhetsorganisationer
            – säger att man ska ha samma lagstiftning för bil som för båt.
            Men det kan inte jämföras. Bara för att ta ett exempel, fru talman:
            Hur ofta har du blivit omkörd av en åttaåring på E4:an? Båttrafik
            kan inte jämföras med biltrafik. Hastigheterna är ofta betydligt
            lägre och marginalerna mycket större. Väder, vind och båtens utformning
            har ofta stor påverkan på framförandet, vilket gör att bredare
            erfarenhet är viktigare än till exempel vid bilkörning.
          </note>
          <note>
            Om jämförelsen med biltrafik ska hålla, varför har vi inte körkortskrav,
            åldersgräns och flytvästtvång på sjön? Om syftet är att öka säkerheten
            på sjön och minska drunkningsolyckor vore ett flytvästtvång mycket
            mer effektivt. Men jag vill betona det personliga ansvaret för
            var och en att värna sin sjösäkerhet, exempelvis med flytväst.
          </note>
          <note>
            Sjöfyllerilagen är rättsosäker i sin tillämpning och gör inte
            sjölivet säkrare – det är en uppfattning som jag ofta möter när
            jag träffar båtfolket.
          </note>
          <note>
            Sverige borde införa en nollvision för drunkningar på samma sätt
            som vi har ett mål om noll döda i trafiken. Om det borde det naturligtvis
            finnas bred enighet i Sveriges riksdag. Men då är det också viktigt
            att ha effektiva åtgärder som verkligen minskar antalet drunkningar.
          </note>
          <note>
            Lagstiftningen innebär att man satt en gräns för sjöfylleri till
            0,2 promille samt tillåtit rutinmässiga kontroller utan misstanke
            om brott.
          </note>
          <note>
            För båtar under 10 meter och båtar som går långsammare än 15
            knop gäller samma regler som tidigare, det vill säga att polis
            och kustbevakning har rätt att stoppa dem och kontrollera nykterheten
            om man kan misstänka att båtföraren är påverkad av alkohol. Det
            är alltså bättre att en oerfaren tioåring utan förarbevis framför
            familjens snabba båt än att en sjövan förälder som har druckit
            ett glas vin kör båten.
          </note>
          <note>
            Fru talman! Lagen slår lika blint mot den som framför en båt
            i fem knop över en öppen fjärd som mot den som i hög fart kör
            den i trånga passager.
          </note>
          <note>
            Lagen innebär också att alla personer på båten som kan anses
            ha ansvar för sjösäkerhetens viktiga funktioner kan straffas för
            sjöfylleri. Exakt vilka funktioner är oklart, och det gör lagstiftningen
            otydlig, enligt dem som är verksamma i skärgården.
          </note>
          <note>
            Sjösäkerhet är viktigt, och polisens och Kustbevakningens resurser
            bör användas till insatser som verkligen innebär att färre dör
            på sjön i stället för att tid ägnas åt att göra allmänna nykterhetskontroller
            – kontroller som det än så länge råder tveksamhet kring när det
            gäller om de har någon påverkan på sjösäkerheten, enligt dem jag
            har träffat.
          </note>
          <note>
            Många moderater i Sveriges riksdag och i andra sammanhang har
            på olika sätt, genom motioner, skriftliga frågor, interpellationer
            och semina ­ rier i våras, försökt uppmärksamma regeringen på
            dess vallöfte att utvärdera lagstiftningen. Det är självklart
            glädjande att riksdagen i dag tar ett beslut om utvärdering av
            sjöfyllerilagen.
          </note>
          <note>
            En översyn kommer sannolikt att innebära små men viktiga justeringar
            som gör att lagen blir legitim och inte kriminaliserar människor
            i onödan och som bidrar till hushållning med samhällets resurser
            och till ett säkert men också välkomnande sjöliv. Jag tycker att
            min kollega Caroline Szyber väldigt väl beskrev hur trevligt och
            bra det är med båtliv.
          </note>
          <note>
            Avslutningsvis vill jag poängtera att det nu är viktigt att regeringen
            följer riksdagens beslut om en utvärdering och att det blir en
            opartisk utvärdering som det går att lita på och som skapar respekt
            hos båtfolk, sjöpolis, kustbevakning och nykterhetsorganisationer.
          </note>
          <note>
            Skräckexemplet på en utredning är den så kallade Reepaluutredningen
            om vinster i välfärden, där regeringen i förväg utsåg en utredare
            som skulle komma fram till den av regeringen begärda slutsatse
            n. Detta skapar inte förtroende vare sig för regeringen eller
            för utredningsväsendet.
          </note>
          <note>
            Jag blir lite orolig när Johan Löfstrand hänvisar till den promemoria
            som finns på Justitiedepartementet, för den är väldigt omdebatterad
            bland båtfolket. Men jag hoppas att det blir en oberoende och
            pålitlig utredning och att regeringen verkligen sätter den i sjön.
            Jag yrkar också bifall till utskottets förslag.
          </note>
          <note type="speaker">
            Anf. 76 MIKAEL ESKILANDERSSON (SD):
          </note>
          <note>
            Fru talman! Vi var alla överens om behovet av den här utvärderingen
            i utskottet, så jag tänkte gå in lite mer på bakgrunden till vårt
            ställningstagande.
          </note>
          <note>
            Sverigedemokraterna drivs av förvaltartanken: att vi förvaltar
            vårt land i väntan på att våra barn och barnbarn ska ta över.
            Under vår tid här ska vi handskas med vårt land på bästa sätt,
            och givetvis vill vi lämna över ett så bra samhälle som möjligt
            till våra efterkommande, precis som de före oss försökte skapa
            ett så bra samhälle som möjligt åt oss. I förvaltartanken ligger
            även att hela tiden utvärdera och förbättra det regelverk som
            vi brukar kalla för lagar.
          </note>
          <note>
            Lagarna har olika betydelse, men grundtanken är att de ska leda
            oss på rätt väg. Lagar är inte bara till för att förhindra vad
            som eventuellt riskerar att skada andra just för tillfället, utan
            även för att visa vilken typ av samhälle vi vill ha framöver.
            Redan Karl XV insåg detta när han valde sitt valspråk, som var
            ”Land skall med lag byggas”.
          </note>
          <note>
            Fru talman! För att kunna bygga ett land med lagar krävs det
            att lagarna respekteras av flertalet i befolkningen. Människor
            respekterar lagar om de tycker att de är bra och förstår varför
            de finns.
          </note>
          <note>
            Alla är nog överens om att det inte vore så bra om ingen begränsning
            alls fanns för alkoholintag till sjöss. Det skulle anses beklämmande
            på flera sätt, men ändå blir det genast svårt när man sätter en
            bestämd gräns. Det kan upplevas som märkligt att en båt som gör
            mindre än 15 knop får framföras i 14 knop efter alkoholintag,
            förutsatt att personen kan framföra den på ett säkert sätt, medan
            en liknande båt som har en maxfart på 16 knop inte får framföras
            alls, inte ens i mycket låg hastighet. Detta blir ologiskt utifrån
            vilken skada man riskerar att orsaka.
          </note>
          <note>
            Fru talman! Enligt ett enigt utskott bör regeringen utvärdera
            det utvidgade straffansvar för sjöfylleri som infördes 2010, något
            som även vi sverigedemokrater ställer oss bakom. När man nu utvärderar
            sjöfyllerilagen bör man givetvis titta på alla aspekter, så att
            vi med fog kan säga att denna lag fungerar så som det är tänkt
            och att begränsningarna är satta utifrån ett bra och logiskt resonemang.
            Om lagen behöver justeras eller ändras för att uppnå efterfrågad
            effekt bör regeringen givetvis även återkomma med ändringar av
            lagen.
          </note>
          <note>
            Jag yrkar därmed bifall till utskottets förslag.
          </note>
          <note type="speaker">
            Anf. 77 OLA JOHANSSON (C):
          </note>
          <note>
            Fru talman! Äntligen kommer riksdagen att vara enig om att vilja
            utvärdera den så hårt kritiserade sjöfyllerilagen. Som ofta annars
            när det handlar om våra attityder till alkohol, dess bruk, tillgänglighet
            och eventuella skadeverkningar finns det skilda uppfattningar,
            som inte alltid följer parti- eller blockgränser. Därför är det
            extra glädjande att vi i civilutskottet har nått fullständig enighet
            om behovet av att utvärdera sjöfyllerilagen.
          </note>
          <note>
            Sjöfyllerilagen säger att 0,2 promille ska vara den högsta gränsen
            för att få framföra en fritidsbåt. De flesta som har krävt en
            utvärdering i denna fråga har varit inne på att den gränsen borde
            sättas högre och åtminstone harmoniera med vad som gäller i andra
            länder, till exempel runt Östersjön, nämligen 0,5 promille.
          </note>
          <note>
            Men, fru talman, som ett första steg ska det ske en utvärdering,
            och jag förutsätter att regeringen skyndsamt ser till att genomföra
            den. Jag håller med Lars Beckman och Caroline Szyber om att det
            är viktigt att regeringen genomför utvärderingen på ett sådant
            sätt att den blir oberoende och inte politiseras utan baseras
            på sak. Det är också viktigt att vi så snart som möjligt efter
            valet får en ny regering bestående av de fyra allianspartierna,
            som kan börja arbetet med att ändra lagen i en mer liberal riktning.
          </note>
          <note>
            Med detta yrkar jag bifall till utskottets förslag.
          </note>
          <note type="speaker">
            Anf. 78 LOTTA JOHNSSON FORNARVE (V):
          </note>
          <note>
            Fru talman! Den 1 juni 2010 utvidgades straffansvaret för sjöfylleri
            genom att det i sjölagen infördes en fast, nedre gräns på 0,2
            promille alkohol i blodet. Lagen omfattar fartyg med en hastighet
            av minst 15 knop eller med ett skrov på minst 10 meter. Även straffet
            för grovt sjöfylleri utvidgades så att ansvar kan följa direkt
            vid en alkoholkoncentration på minst 1,0 promille.
          </note>
          <note>
            Jag är själv båtägare och älskar att vara ute på havet bland
            kobbar och skär i vår vackra skärgård. Vår båt omfattas visserligen
            inte av lagen eftersom den både är lite för liten och lite för
            långsam, men trots det skulle jag eller min man aldrig komma på
            tanken att köra båt under påverkan av alkohol eller andra droger.
            Vi vill känna oss säkra på sjön, och vi vill också att vår omgivning
            ska kunna känna sig säker.
          </note>
          <note>
            Verksamheten i restauranger och andra nöjesetablissemang längs
            kusterna och i skärgårdsområdena har ökat och därmed tillfällena
            till alkoholförtäring, inte minst i samband med fritidssjöfart.
            Jag har full förståelse för den som vill ta sig ett par glas vin
            eller öl när man är ute på sjön under semestern, men jag förstår
            inte varför man inte då kan ligga kvar i hamn.
          </note>
          <note>
            Det är ju ganska självklart att man blir en sämre båtförare om
            man har alkohol i kroppen, men det verkar inte vara riktigt alla
            som inser det. Den som har tagit ett par glas kanske inte själv
            inser att hen är påverkad och har ett sämre omdöme. Då är det
            bra att det finns en tydlig lagstiftning. Vi har ansvar inte bara
            för vår egen utan även för vår omgivnings säkerhet.
          </note>
          <note>
            Jag tror att sjöfyllerilagen har bidragit till att få många att
            tänka till och planera sin vistelse på sjön så att det går att
            kombinera ett härligt båtliv med nykter båtkörning.
          </note>
          <note>
            Motståndarna till lagstiftningen framför ofta att det är skillnad
            mellan att föra fram ett fordon på sjön och att göra det på land.
            Jag har lite svårt att se någon stor skillnad. Det kan till exempel
            vara nog så trångt i vissa farvatten och hamnar – det har jag
            själv erfarit när jag har varit ute.
          </note>
          <note>
            Antalet fritidsbåtar har ökat under senare år och uppskattas
            till omkring 750 000 eller fler. Till detta kommer fritidstrafik
            med utländska båtar i svenska vatten. Fritidsbåtarna är dessutom
            generellt större och snabbare i dag än tidigare. Reaktionsförmågan
            sänks vid alkoholkonsumtion, och har du en snabb båt hinner du
            kanske inte reagera i tid för att undvika en olycka. Det kan också
            bli svårare att vara alert och följa gps och sjökort med alkohol
            i kroppen.
          </note>
          <note>
            Även om lagstiftningen är impopulär i vissa högljudda kretsar
            är den populär hos allmänheten. Detta visar till exempel Transportstyrelsens
            senaste båtlivsundersökning från 2015, där 88 procent av de tillfrågade
            var positiva till lagen. Enligt de frågade hade den haft en mycket
            begränsad påverkan på båtlivet. Även Livräddningssällskapet har
            gjort en undersökning som visar att åtta av tio svenskar tycker
            att lagen är bra.
          </note>
          <note>
            Under den tid som lagstiftningen har varit i kraft har antalet
            misstänkta sjöfylleribrott årligen minskat i förhållande till
            antalet genomförda kontroller. Såväl Polismyndigheten som Kustbevakningen
            har noterat en attitydförändring till alkohol i samband med båttrafik
            och att de flesta verkar följa den nya lagstiftningen.
          </note>
          <note>
            Det finns naturligtvis mer att göra för att ytterliga stärka
            säkerheten till sjöss, som har påpekats här från talarstolen,
            och det finns anledning att diskutera dessa frågor ytterligare.
            Men för den sakens skull tycker jag inte att vi ska försämra sjösäkerheten
            genom att luckra upp lagstiftningen angående sjöfylleri.
          </note>
          <note>
            Det är däremot helt berättigat att se över och utvärdera hur
            lagstiftningen har fungerat under den tid den varit i kraft för
            att se om det behöver göras ytterligare justeringar åt något håll.
            Därför står vi bakom tillkännagivandet.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 15.)
          </note>
          <note>
            § 12 Diskussionsunderlag om det europeiska försvarets framtid
          </note>
          <note>
            Utrikesutskottets utlåtande 2017/18:UU5
          </note>
          <note>
            Diskussionsunderlag om det europeiska försvarets framtid (KOM(2017)
            315)
          </note>
          <note>
            föredrogs.
          </note>
          <note type="speaker">
            Anf. 79 KARIN ENSTRÖM (M):
          </note>
          <note>
            Fru talman! I dag ska vi debattera det fjärde av de diskussionsunderlag
            som EU-kommissionen har tagit fram i anslutning till vitboken
            om EU:s framtid. I dag handlar det om det europeiska försvarets
            framtid.
          </note>
          <note>
            Jag vill börja med att yrka bifall till vår alliansgemensamma
            motivreservation.
          </note>
          <note>
            Fru talman! Den värld vi lever i är orolig och i snabb förändring.
            Den nya administrationen i USA har signalerat en annan syn på
            sin roll i världen, och Storbritannien har beslutat att lämna
            EU och skakat om vår utrikes- och säkerhetspolitiska struktur.
            Samtidigt fortsätter problemen runt omkring oss att torna upp
            sig.
          </note>
          <note>
            Vi har Rysslands illegala annektering av Krim och destabiliserande
            agerande i östra Ukraina – den ryska aggressionen. Dessa två händelser
            har rivit sönder den säkerhetsstruktur som har gällt i Europa
            under många år.
          </note>
          <note>
            Söder och sydost om EU – i Mellanöstern och Afrika – pågår konflikter.
            Det pågår fortfarande en strid mot den internationella terrorismen
            i form av Daish, och vi ser att denna terrorism drabbar många
            av Europas länder.
          </note>
          <note>
            Vi har också ett kärnvapenhot som i dag är mer konkret än tidigare.
            Nordkorea har vuxit sig starkare och fortsätter med sin aggressiva
            retorik och sina tester för att utveckla full kärnvapenförmåga.
          </note>
          <note>
            Kina arbetar för att utöka sitt inflytande, och i och med den
            senaste partikongressen blev det tydligt att Kina ser det som
            att man nu inleder en ny era där man också vill exportera sitt
            politiska system.
          </note>
          <note>
            Fru talman! Många av dessa hot och utmaningar är gränsöverskridande
            och kan i huvudsak, som vi ser det, bara lösas genom samarbete,
            inte minst vårt Europasamarbete. Vi behöver ett starkare EU-samarbete
            på en rad områden för att kunna möta de svårigheter vi står inför.
          </note>
          <note>
            Vi behöver ha en starkare gemensam röst inom utrikespolitiken
            och ett ännu djupare transatlantiskt samarbete. EU-samarbetet
            är således av stor betydelse för vår gemensamma säkerhet, och
            detta är något som vi delar med våra europeiska grannar. Då faller
            det sig naturligt att både försvara och stärka det europeiska
            samarbetet i allmänhet och det europeiska försvarssamarbetet i
            synnerhet.
          </note>
          <note>
            EU:s medlemsländer behöver fördjupa det försvarspolitiska samarbetet
            för att kunna hantera kriser och konflikter. Men vi tror inte
            att det i första hand är fler strukturer och institutioner som
            behövs utan framför allt ett mer effektivt samarbete.
          </note>
          <note>
            Den grund som man bör utgå ifrån är den globala strategi som
            EU tog fram och presenterade under 2016. Syftet med strategin
            är att stärka EU som global aktör, genom en sammanhållen vision
            för EU:s utrikesrela ­ tio ­ ner och en effektivare användning
            av de resurser som EU förfogar över. Strategin utgör ramen för
            EU:s utrikes- och säkerhetspolitiska agerande, och därför är det
            både naturligt och viktigt att man utgår ifrån strategin i utvecklingen
            av det europeiska försvarssamarbetet.
          </note>
          <note>
            Fru talman! Vi moderater har en gemensam uppfattning med Alliansen.
            Vi menar att Sverige ska vara pådrivande i att utveckla försvarssamarbetet
            på de områden där det finns uppenbara samarbets- och effektiviseringsvinster
            och där samarbetet gör att svenska försvarsförmågor och den EU-gemensamma
            försvarsförmågan höjs.
          </note>
          <note>
            Samtidigt gäller det att det inte blir ytterligare strukturer
            och att man dubblerar sådant som EU eller kanske framför allt
            Nato redan gör. Det gäller också att i detta samarbete se hur
            vi kan involvera Storbritannien, som står för en stor och stark
            militär förmåga och som underlättar den transatlantiska länken,
            om detta är möjligt utifrån det utträde som Storbritannien nu
            vill göra.
          </note>
          <note>
            Vi är som sagt positiva till att EU utvecklar sitt försvars-
            och säkerhetspolitiska samarbete, men vi vill inte att vi från
            svensk sida ska ge upp beslutsrätten över vårt nationella försvar.
            Vi ser alltså inte en gemensam EU-armé framför oss, utan det är
            snarare på andra sätt som vi kan fördjupa vårt samarbete. Jag
            tror egentligen inte att det är så många länder som på allvar
            ser detta framför sig.
          </note>
          <note>
            Jag besökte Berlin i går, och på frågan om man från tysk sida
            har ett slutmål när det gäller det fördjupade försvarssamarbetet
            gavs svaret: Nej, en gemensam armé är nog inget som vi kommer
            att se under vår livstid, men det är heller inte något som vi
            kan fatta beslut om i dag. Detta visar att det finns en önskan
            om att gå vidare, men visionen – en gemensam EU-armé – ligger
            långt borta. Det passar nog oss i Sverige ganska bra.
          </note>
          <note>
            Områden där vi behöver fördjupa vårt samarbete kan gälla underrättelsearbete,
            cyberfrågor, att ha en bättre koordinerad förmågeutveckling, att
            kunna göra insatser tillsammans, att arbeta mot gemensamma lägesbilder
            och att titta på gemensam transportkapacitet. De lämpar sig bra
            för ett fördjupat europeiskt försvarssamarbete.
          </note>
          <note>
            Vi vill heller inte se att utvecklingen innebär stora nya kostnader.
            Det kommer att bli problematiskt att få rum med allt som EU vill
            göra i och med att Storbritannien lämnar unionen, och vi vill
            inte att EU:s budget fortsätter att växa. Man måste snarare titta
            på andra budgetområden, om det skulle visa sig att detta börjar
            kosta mer pengar.
          </note>
          <note>
            Fru talman! Sammanfattningsvis ser vi det här som en positiv
            utveck ­ ling. Vi ska inte ta ställning till någonting i dag;
            detta är ett utlåtande. Det vi beklagar är att den rödgröna regeringen
            har varit ganska senfärdig. Den senaste tiden har regeringen varit
            tydlig med att det här är någonting som man välkomnar och som
            man vill engagera sig i, men det har tagit lång tid. Jag saknar
            också tydliga prioriteringar för vad regeringen vill uppnå med
            det europeiska försvarssamarbetet.
          </note>
          <note>
            Vi vet inte allt ännu, fru talman. Konturerna kommer att bli
            klarare och formerna allt fastare, och det kommer de att bli oavsett
            om Sverige sitter på läktaren eller är med. Min uppfattning är
            att vi inte ska sitta på läktaren och bara vänta och se. Vi ska
            aktivt ta del i debatten och utforma detta så att det passar övriga
            medlemsländer men självklart också utgå från de svenska intressena.
            Då gäller det att vara proaktiv och vara med i ett tidigt skede,
            så att man kan påverka utvecklingen i den riktning man vill se.
          </note>
          <note type="speaker">
            Anf. 80 ROGER RICHTOFF (SD):
          </note>
          <note>
            Fru talman! Vi har en motivreservation, som vi naturligtvis stöder.
          </note>
          <note>
            Vi tycker från Sverigedemokraternas sida att EU går mot mer och
            mer överstatlighet. Inom alla områden försöker EU och de icke
            folkvalda politikerna flytta fram sina positioner. Nu presenterar
            man ”tre olika scenarier för vägen mot en säkerhets- och försvarsunion”.
            Så skriver man. Den som inte ser framför sig att detta pekar mot
            en gemensam säkerhets- och försvarsunion måste vara ganska naiv,
            tycker jag. Det är det här vi känner en väldigt stor oro för.
          </note>
          <note>
            Det uttrycks att EU behöver stärka sitt försvar och sin säkerhet.
            Javisst! Det gör man också nu. Nu har man äntligen förstått det
            vi har sagt länge: att man måste satsa på sitt eget försvar. USA
            med sin nya president vill inte betala för att bygga upp arméerna
            i Europa. Han säger: Det får ni göra själva. Satsa ordentligt
            – minst 2 procent! Och det gör man. Det gäller inte Sverige, men
            i många andra länder går man upp mot 2 procent och till och med
            mer än så. Det är, som vi tolkar det, detta som avses med att
            Europa måste stärka sin säkerhet, som presidenten i USA säger.
          </note>
          <note>
            Allianspartierna röstade för ett tag sedan för ett gemensamt
            försvar i EU. Har ni lämnat det, eller gäller det fortfarande
            för alla era partier?
          </note>
          <note>
            Vi tycker egentligen att man ska vara väldigt försiktig med att
            delta i de här säkerhets- och försvarssamarbetena inom ramen för
            Europeiska unionen. Det finns områden som är viktiga att arbeta
            inom. Det tycker vi också. Men jag tycker att man ska ta ställning,
            sätta ned fötterna och säga ett mycket tydligare nej till ett
            gemensamt försvar, en gemensam försvars ­ industri och så vidare.
          </note>
          <note>
            Även om regeringen och utskottet understryker att säkerhets-
            och försvarspolitiken är medlemsstaternas egna kompetensområden,
            det vill säga ett mellanstatligt projekt, tror vi ändå att det
            här handlar om att kontinuerligt flytta fram positionerna mer
            och mer mot en överstatlighet inom EU. Det behöver inte bli så,
            men jag tycker att man ska vara tydligare, sätta ned foten och
            säga nej till detta. Man ska delta och diskutera men vara tydlig
            varje gång, i stället för att gång på gång säga vad vi inte bör
            – det visar en svaghet, tycker jag.
          </note>
          <note>
            Frankrikes förre president Hollande markerade en förändring i
            ett tal i EU-parlamentet 2013, där han sa att EU bör införa ett
            gemensamt försvar. Han var ganska tydlig med det, vilket också
            hans efterträdare varit. Då kan vi så att säga med kraft sättas
            in där det behövs. Här är man på väg att bygga dubbla strukturer,
            tycker vi. Det blir en parallellfunktion till Nato.
          </note>
          <note>
            Som jag nyss sa röstade ni för ett gemensamt EU-försvar, inkluderande
            ett militärt EU-högkvarter och fasta militära EU-strukturer. Detta
            har ni röstat ja till. Det blir lite konstigt när ni debatterar
            och säger att vi ska behålla vår suveränitet, att samarbetet ska
            vara mellanstatligt och att vi ska värna detta när ni röstar annorlunda
            i EU. Eller har ni inte gjort det? Har jag fel?
          </note>
          <note>
            Juncker vill spä på det här ytterligare. Med en egen armé skulle
            Europa kunna reagera mer trovärdigt på ett hot mot freden i en
            medlemsstat eller ett grannland, har han sagt. Vart tog då Nato
            vägen? Natoländerna bygger nu upp sitt starka försvar gemensamt.
            De stärker försvaret överallt. Det kommer väl så småningom att
            öka även i Sverige, om Liberalernas och Sverigedemokraternas budgetar
            skulle gå igenom. Då får vi starkare försvar.
          </note>
          <note>
            Jag yrkar bifall till vår reservation.
          </note>
          <note type="speaker">
            Anf. 81 KARIN ENSTRÖM (M) replik:
          </note>
          <note>
            Fru talman! Roger Richtoff kan väl inte riktigt bestämma sig
            för vem som egentligen bestämmer. Först och främst ska en hel
            del av de här frågorna riktas till den regering som är ansvarig
            i Sverige nu för hur det röstas och beslutas i EU:s olika ministerråd.
          </note>
          <note>
            Men för att ta det från början: Vad handlar det här om? Vad handlar
            utlåtandet om? Vad handlar förslagen om? Ja, detta är ett sätt
            att visa på olika vägar framåt för hur EU i fortsättningen ska
            kunna samarbeta på det försvarspolitiska och det säkerhetspolitiska
            området. Försvarsfrågor har en särställning. De har inte samma
            typ av ställning som övriga politikområden. Detta är mellanstatligt,
            och det är egna nationella beslut som avgör, till exempel om man
            deltar i en EU-ledd träningsmission eller i någon annan form av
            EU-ledd insats. Varken den rödgröna regeringen eller Alliansen
            har sagt att vi på något sätt skulle ge upp. Jag tror att det
            finns en bred samsyn om att vi vill ha kvar möjligheten att nationellt
            styra över vårt eget försvar.
          </note>
          <note>
            Det är helt tydligt att Europa behöver ta ett större ansvar för
            sin egen säkerhet. Jag kan hålla med Roger Richtoff om att detta
            inte har gjorts i tillräckligt stor utsträckning. Det har varit
            bekvämt att kunna luta sig lite tillbaka och hoppas att någon
            annan ska hjälpa en. Å andra sidan har vi två olika gemensamma
            solidaritetsförklaringar som innebär att vi lovar att solidariskt
            hjälpa varandra vid ett angrepp.
          </note>
          <note>
            Jag måste försöka få klarhet i vad Sverigedemokraterna tycker.
            Ni är förmodligen inte ens för att EU ska ha en gemensam utrikespolitik.
            Hur ser Roger Richtoff på EU:s roll som global aktör?
          </note>
          <note type="speaker">
            Anf. 82 ROGER RICHTOFF (SD) replik:
          </note>
          <note>
            Fru talman! Vi tycker att EU har en viktig roll att spela på
            vissa områden, exempelvis cyberområdet. Det vi vänder oss emot
            är sådant som de tydliga formuleringarna om att kommissionen presenterar
            ”tre olika scenarier för vägen mot en säkerhets- och försvarsunion”.
            Vi reagerar väldigt starkt när man skriver så. Jag tycker att
            det borde markeras tydligare att Sverige inte tycker så. Vi är
            absolut mot en sådan skrivning och vill undvika den typen av skrivningar.
          </note>
          <note>
            Europa behöver stärka sitt försvar. Men Europa är väldigt involverat
            i Nato, som Karin Enström mycket väl vet. Vi tolkar uttalandet
            från USA som att Europa måste stärka sina egna försvarsmakter.
            Sverige gör inte det.
          </note>
          <note>
            Vi tycker att försvarsminister Peter Hultqvist och Socialdemokraterna
            egentligen har gjort ett bra jobb i det här stycket. Men vi tycker
            också att man är för otydlig från regeringens sida. Vi känner
            en oro för att det här ska flytta fram positionerna. I nästa debatt
            kommer vi att prata om den fond som ska bildas och den gemensamma
            försvarsindustrin. Vi ser tecknen överallt, och det är detta som
            vi uttrycker en oro för. Det är också därför vi skriver en annan
            motivering, där vi är tydligare med att sätta ned foten.
          </note>
          <note>
            EU har dock på många områden en viktig roll att spela, om inte
            annat när det gäller andra kriser. Det behöver inte handla om
            krig, utan det kan gälla pandemier eller något annat. Vi behöver
            samarbeta inom EU på många områden, men vi ska inte ha mer överstatlighet
            i detta stycke.
          </note>
          <note type="speaker">
            Anf. 83 KARIN ENSTRÖM (M) replik:
          </note>
          <note>
            Fru talman! Jag vet inte riktigt hur jag ska tolka svaret. Jag
            har uppfattat det som att Sverigedemokraterna i de flesta frågor
            inte tilltalas av någon överstatlighet över huvud taget, men det
            passar tydligen på vissa områden.
          </note>
          <note>
            Jag tycker att det tydligt framgår av vad andra partier har sagt
            att vi ser detta som ett mellanstatligt projekt. Kommissionen
            har försökt att blicka framåt över hela EU:s framtid och har pekat
            ut ett antal alternativ. Vi har i detta utlåtande inte valt ut
            något alternativ, vilket jag heller inte tror var syftet med denna
            skrift. Syftet var snarare att stimulera till en debatt.
          </note>
          <note>
            Jag tycker att det är oerhört viktigt att vi i Sverige bestämmer
            oss, oavsett hur man ser på medlemskap i Nato. Det är ju ingen
            hemlighet att vi från Alliansens sida anser att det vore det enskilt
            viktigaste beslutet för att stärka vår säkerhet. Oavsett detta
            måste vi dock i EU hitta ett sätt att bli bättre på att samarbeta
            i dessa frågor, just för att vi ska bli effektivare.
          </note>
          <note>
            Tror inte Roger Richtoff att man kan bli bättre när det gäller
            förmågeutveckling och att samarbeta på ett antal områden där man
            både kan lära av varandra och bli effektivare i alltifrån krishantering
            till att utveckla sin egen förmåga?
          </note>
          <note type="speaker">
            Anf. 84 ROGER RICHTOFF (SD) replik:
          </note>
          <note>
            Fru talman! Jag ser inga problem med att göra detta på vissa
            områden. Men återigen: Det vi reagerar mot är skrivelsen här.
            Det finns ett antal meningar som tydligt pekar ut vad vi är på
            väg mot: en överstatlighet inom försvar och säkerhet.
          </note>
          <note>
            Vi vill inte ha det. Vi vill verkligen se till att detta är en
            mellanstatlig angelägenhet, och vi tycker att det borde vara betydligt
            tydligare.
          </note>
          <note>
            Man borde sätta ned foten och säga nej till en försvarsunion.
            Man borde inte rösta för ett gemensamt försvar i EU och sedan
            ge sken av att det är något mellanstatligt. Det är det som vi
            tycker ser lite konstigt ut, för ni har ju röstat för detta –
            eller har jag fel? Det blir en retorisk fråga, men någon annan
            kan gå upp och kommentera det här längre fram.
          </note>
          <note>
            Visst finns det områden där vi ska samarbeta. Inga problem –
            det gör vi redan i dag. Men den här skrivelsen vänder vi oss emot.
            Vi vill inte ha överstatlighet på detta område.
          </note>
          <note type="speaker">
            Anf. 85 KERSTIN LUNDGREN (C):
          </note>
          <note>
            Fru talman! Centerpartiet välkomnar den öppna framtidsdebatt
            som har initierats vad gäller EU:s utveckling. Detta är viktigt,
            och det här är en del av denna diskussion.
          </note>
          <note>
            Som redan framgått behandlar vi i dag det fjärde diskussionsunderlag
            som presenterats. Det bygger på kommissionens vitbok, som kom
            tidigare i år.
          </note>
          <note>
            De tre scenarier som skissas i detta underlag, mot en säkerhets-
            och försvarsunion, är inte föremål för konkreta ställningstaganden
            utan är snarare att se som en bild av de olika ambitionsnivåer
            som finns hos medlemsländerna. En diskussion om detta är naturligtvis
            viktig och välkommen.
          </note>
          <note>
            Morgondagen kommer inte att vara lik dagen – det kan vi vara
            säkra på. EU är en process som påverkas av vår omvärld och av
            de utmaningar som vi möter där. Precis som när vi rustar Sverige
            måste vi gemensamt rusta EU för att kunna möta de utmaningar som
            vi står inför, de behov som vi inte själva klarar att tillgodose
            och de gränsöverskridande problem som vi har att möta.
          </note>
          <note>
            Detta gäller naturligtvis också vår säkerhet. För oss är det
            klart att vi bygger säkerhet tillsammans med andra – inte som
            solitärer. Vi är inte politiskt alliansfria. Vi är solidariska,
            och det är också mycket tydligt.
          </note>
          <note>
            Detta kräver mer än bara ord om solidaritet, fru talman. Det
            kräver också förmåga att visa solidaritet. För att ha förmåga
            att visa solidaritet och handla därefter måste man också ha tränat.
            Det gäller här hemma liksom i vårt grannskap, om vi ska kunna
            leverera.
          </note>
          <note>
            Utifrån att vi vill utveckla gemensam säkerhet krävs, som sagt,
            en bättre förmåga än vad vi har haft så här långt att kunna möta
            de hot och den destabilisering som vi utsätts för.
          </note>
          <note>
            Vi har alla våndats över våra battlegroups, som vi har ställt
            upp med men aldrig haft förmåga att faktiskt kunna använda. Detta
            är ett exempel som visar på att vi tillför resurser som inte effektivt
            kan brukas. Här behöver vi visa mer förmåga.
          </note>
          <note>
            Som tidigare har framgått ska vi dock göra detta som ett komplement
            till Nato – det är vår entydiga hållning. Vi ska säkra ett nära
            samarbete med Storbritannien om de lämnar EU. Det är viktigt att
            vår förmågeutveckling inom EU också syftar till att stärka och
            säkra den transatlantiska länken, så att vi inte på något sätt
            uppfattas som alternativa eller konkurrerande, vilket det finns
            en del på vår kontinent som vill se.
          </note>
          <note>
            Vi lever i ett försämrat säkerhetsläge – det råder ingen tvekan
            om detta. Ryska aggressioner pågår alltjämt i Ukraina, och Ryssland
            är alltjämt verksamt i Georgien – glöm inte bort Georgien i det
            här sammanhanget!
          </note>
          <note>
            Utöver dessa finns fler olösta konflikter på vår kontinent. Den
            olagliga annekteringen av Krim pågår fortfarande, och ingenting
            tyder på att man från den ryska sidan rör sig för att gå tillbaka
            till den gemensamma säkerhetsordning som vi varit överens om.
          </note>
          <note>
            Här måste vi från EU visa förmåga att inte bara stå upp med sanktioner
            tills något händer på marken som ändrar situationen så att den
            återgår till gällande ordning – vi måste också visa att vi har
            kraft att hantera eventuella andra hot mot vår säkerhet.
          </note>
          <note>
            Det kan gälla terror- eller cyberhot, som har berörts tidigare,
            eller vad som händer i breda Mellanöstern, om man ska använda
            det uttrycket. Syrienkonflikten är ett uppenbart område, och vi
            ser även hur risken för spridning till andra delar av Mellanöstern
            just nu är påtaglig, vilket är mycket allvarligt. Här måste vi
            också kunna visa möjligheter och förmåga att agera samlat.
          </note>
          <note>
            Fru talman! Med bibehållen beslutsrätt för vårt nationella försvar
            behöver vi skapa en bättre förmåga. Vi ska inte bygga en EU-armé,
            men vi ska klara civil krishantering och vi ska säkra ett bredare
            totalförsvarsperspektiv också när vi pratar om EU.
          </note>
          <note>
            Vi ska gå vidare på forskningsområdet, vilket det kommer att
            talas om i kommande debatter. Det handlar också om transportkapacitet
            och om möjligheter att inte bara tala om utan även handla för
            gemensam säkerhet.
          </note>
          <note>
            Det är, än en gång, viktigt att den säkerhet som vi bygger tillsammans
            byggs tillsammans med Nato.
          </note>
          <note>
            Med detta, fru talman, yrkar jag bifall till den gemensamma motivreservationen
            1 i detta utlåtande.
          </note>
          <note type="speaker">
            Anf. 86 ALLAN WIDMAN (L):
          </note>
          <note>
            Fru talman! Det är naturligtvis den säkerhetspolitiska situationen
            som genererar ett nytt och tidigare kanske nästan oskådat tempo
            i utvecklingen av den gemensamma försvars- och säkerhetspolitiken.
          </note>
          <note>
            Föregående talare har exemplifierat osäkerheten i den tid vi
            nu lever i med IS och med mer eller mindre regelbundna terrorattentat
            på vår egen kontinent. Det handlar om den ryska aggressionen.
            Kerstin Lundgren påminner om att det står ryska soldater både
            i Ukraina och i Georgien, och, fru talman, det gör det för övrigt
            också i Moldavien. Och det finns ingenting som tyder på att den
            politiska utvecklingen i Ryssland kommer att ta någon annan vändning.
          </note>
          <note>
            Man ska också vara ärlig och säga att även tilltron och tilliten
            till den transatlantiska länken delvis har kommit i ett nytt ljus
            de senaste åren. Det handlar dels om en osäkerhet kring USA:s
            engagemang i ljuset av den nya presidenten, och det handlar dels
            om, som Roger Richtoff var inne på, de amerikanska mer eller mindre
            ständiga uppmaningarna till Europa att ta ett större ansvar för
            sin egen säkerhet.
          </note>
          <note>
            För tio år sedan var den gemensamma försvars- och säkerhetspolitiken
            också ett ganska hett ämne, och vi diskuterade möjligheten av
            ett högkvar ­ ter inom EU. Efter den debatten återinträdde Frankrike
            i Natos militära samarbete. Det är min bedömning att överlappningsriskerna
            i dag är väsentligt lägre än vad de var för tio år sedan. Vid
            Natos toppmöte i Warszawa 2016 kom man äntligen överens om en
            samordning mellan de försvars- och säkerhetsansträngningar som
            görs dels inom Nato, dels inom EU.
          </note>
          <note>
            Under det ödesmättade året 2014 blev det ett nytt tryck i politiken
            inom Europeiska unionen. Det har tagit sig former som den europeiska
            försvarsfonden EDF och även det permanenta säkerhetssamarbetet
            Pesco.
          </note>
          <note>
            Det som vi är kritiska mot i Alliansen är att regeringen närmast
            backar in i den här processen. Man har inget riktigt glödande
            engagemang. Man betonar mellanstatlighet och hur viktigt det är
            att det inte får förekomma gemensam finansiering och så vidare.
            Detta gör man trots att man samtidigt känner till att Sverige
            nog ändå kommer att ansluta till de samarbeten som erbjuds. Om
            bara några minuter från nu kommer vi att diskutera den europeiska
            försvarsfonden och Sveriges tillträde till den, och det aviseras
            från regeringen en proposition inom någon vecka som gäller tillträde
            också till det permanenta samarbetet.
          </note>
          <note>
            Problemet, fru talman, är att om vi inte har en välkomnande,
            öppen och engagerad attityd kommer det, när vi väl är inne i de
            olika samarbetena, att påverka bilden av Sverige. Framstår vi
            som motsägelsefulla eller framstår vi som ett land som ser möjligheterna
            och vill vara med och på ett tidigt stadium påverka i rätt riktning?
            Därav finns det en motivreservation från Alliansen, och jag vill
            gärna yrka bifall till den.
          </note>
          <note>
            Roger Richtoff hänvisar till att Nato nu gör stora ansträngningar
            för att öka sin militära förmåga, och det är alldeles korrekt.
            Men det hindrar ju inte att många av de Natoländer som också är
            medlemmar av Europeiska unionen fortsätter att göra nya ansträngningar
            på andra områden. Enligt min mening kan vi inte i det korta loppet
            göra för mycket på något sätt när det gäller möjligheten att förbereda
            oss för en större säkerhetspolitisk oro, så jag är beredd att
            välkomna både och.
          </note>
          <note>
            Sedan är det väl så att Sverigedemokraterna inte önskar att Sverige
            ska vara medlem av vare sig Europeiska unionen eller för den delen
            Nato. Det beklagar jag, fru talman. Sverige har i dag många bilaterala
            säkerhetspolitiska samarbeten, och det kan vara nog så bra. Men
            för små länder är det de multilaterala samarbetena som ger oss
            komparativa fördelar, och där bör vi delta fullt ut.
          </note>
          <note type="speaker">
            Anf. 87 SOFIA DAMM (KD):
          </note>
          <note>
            Fru talman! Fem dokument har presenterats som en uppföljning
            till EU-kommissionens vitbok om EU:s framtid – fem dokument med
            syftet att väcka debatt och få till stånd en diskussion om vad
            vi vill med Europasamarbetet och i vilken riktning EU ska gå.
          </note>
          <note>
            Dagens debatt baseras på det fjärde dokumentet, om det europeiska
            försvarets framtid, ett högst angeläget ämne i den oroliga tid
            som vi lever i. Europa står inför stora och komplexa säkerhetshot,
            instabilitet och krig i vårt grannskap, terrorhot och cyberattacker.
            Det är viktigt både för vår egen och för den globala säkerheten
            att EU-samarbetet utvecklas på detta område. Diskussionsunderlaget
            innehåller en säkerhetspolitisk analys. Utifrån denna har kommissionen
            presenterat tre olika scenarier för ett utökat samarbete inom
            säkerhets- och försvarspolitiken.
          </note>
          <note>
            Det första scenariot, fru talman, tar sin utgångspunkt i att
            medlemsstaterna samarbetar oftare än tidigare men att samarbetet
            fortsätter att vara mestadels frivilligt och att EU kompletterar
            medlemsstaternas insatser. EU fortsätter att skicka ut militära
            och civila insatser, och de medlemsstater som kan och vill ska
            kunna gå före i större insatser. Kommissionen själv drar dock
            slutsatsen att en sådan utveckling skulle omöjliggöra för EU att
            gemensamt ta sig an de mest krävande uppdragen.
          </note>
          <note>
            I det andra scenariot blir ett EU-samarbete på försvarsområdet
            en regel snarare än ett undantag. Gemensamma strukturer för planering,
            ledning och logistik inrättas på EU-nivå, och en gemensam militär
            kultur främjas. Ytterligare steg tas för en inre marknad för försvarsmateriel.
          </note>
          <note>
            I det tredje och mest långtgående scenario som kommissionen skissat
            på integreras de nationella väpnade styrkorna och genomför regelbundet
            gemensamma övningar så att en europeisk militär kultur växer fram.
          </note>
          <note>
            Syftet är inte att vi här och nu ska rösta på ett av dessa scenarier,
            utan som kommissionen själv uttrycker det ska scenarierna visa
            på olika ambi ­ tionsnivåer. Och låt oss vara ärliga, fru talman:
            Olika medlemsstater har naturligtvis också olika ambitionsnivåer
            när det gäller hur långt ett samarbete på det säkerhets- och försvarspolitiska
            området ska gå.
          </note>
          <note>
            Britternas beslut om att lämna EU hann knappt offentliggöras
            innan somliga EU-politiker började ropa att det nu är dags att
            inrätta en EU-armé. Därför kan vi inte bara diskutera hur vi vill
            att försvarssamarbetet ska se ut i framtiden. Regeringen måste
            också vara proaktiv och tydlig med vad vi vill med detta samarbete
            och var gränserna går för ett sådant samarbete. Som nämnts här
            tidigare pågår EU-förhandlingar parallellt med de vitboksscenarier
            som vi nu debatterar.
          </note>
          <note>
            Därför betonar vi kristdemokrater, tillsammans med övriga allianspartier,
            i en motivreservation att vi inte ska ge upp beslutsrätten över
            vårt nationella försvar. Vi vill inte se en gemensam EU-armé,
            och EU ska inte dubblera sådant som Nato redan gör.
          </note>
          <note>
            Vi vill inte heller se ett EU som vänder sig bort från våra brittiska
            vänner. Brittisk delaktighet i europeisk säkerhet är central och
            kommer också att vara så i framtiden. Det är en insikt som nog
            måste nå fram till Bryssel.
          </note>
          <note>
            Ett utvecklat samarbete på försvarsområdet bör kunna finansieras
            med hjälp av omtag och nya prioriteringar i EU:s budget. Det är
            dags att kraftsamla resurser på de områden där EU-samarbetet kan
            göra verklig skillnad, och det här är ett sådant område.
          </note>
          <note>
            Från svensk sida måste vi också fokusera på hur vi själva kan
            bidra till ett bättre europeiskt försvarssamarbete, samtidigt
            som det givetvis är högst relevant att ifrågasätta hur Sveriges
            intressen tillvaratas i ett allt tätare samarbete. Hur påverkar
            det exempelvis vår försvarsindustri?
          </note>
          <note>
            Det är viktigt att EU-samarbetet nu går framåt inom det försvars-
            och säkerhetspolitiska området. Analysen i kommissionens diskussionsunderlag
            pekar mycket riktigt på en rad gemensamma säkerhetspolitiska risker
            och hot som måste mötas med gemensamma krafter. Därför ser vi
            också positivt på att samarbetet fördjupas när det gäller exempelvis
            underrättelsearbete, cyberattacker och att förbättra den gemensamma
            insatsförmågan.
          </note>
          <note>
            Fru talman! Att framtidsdiskussioner pågår i samtliga medlemsstater
            är positivt. Kommissionens underlag är tankeväckande, och initiativet
            ett konstruktivt sätt att ta sig ur en negativ trend. EU är och
            ska förbli ett centralt forum för svensk utrikes- och säkerhetspolitik.
          </note>
          <note>
            För fem decennier sedan talade Konrad Adenauer om EU:s framtid.
            Han sa: ”Den politiska unionen bör resultera i att en samordnad
            utrikespolitik utvecklas för det fria Europa, och att den amerikanska
            partnern inom den euroatlantiska alliansen avlastas genom Europas
            ökade formering.”
          </note>
          <note>
            Det är fortfarande ett högaktuellt budskap. Vår värld behöver
            ett starkt Europa och ett starkt Nato. Men världen behöver inte
            ett Europa som drömmer om en framväxt av europeiska militära kulturer,
            som nämns i scenarierna, eller ett EU som i sin iver överlappar
            Natos viktiga verksamhet.
          </note>
          <note>
            Det behövs realism. Det europeiska försvarssamarbetet är inte
            ett självändamål. Det är för viktigt för att vara det.
          </note>
          <note>
            Jag yrkar bifall till motivreservation nr 1 av KD, M, C och L.
          </note>
          <note type="speaker">
            Anf. 88 KENNETH G FORSLUND (S):
          </note>
          <note>
            Fru talman! Jag yrkar bifall till utskottets förslag. Det innebär
            att det diskussionsunderlag som vi har fått från EU-kommissionen
            läggs till handlingarna. Detta diskussionsunderlag innehåller
            inga konkreta förslag, inte heller till ställningstaganden i utskottets
            utlåtande.
          </note>
          <note>
            Man kan säga att det viktigaste med detta dokument och med utrikesutskottets
            utlåtande är det vi har just nu, nämligen denna debatt i kammaren.
            Förhoppningsvis skapar det också debatt och diskussion i det svenska
            samhället och kanske rent av runt om i Europa.
          </note>
          <note>
            Hur vill vi organisera säkerhet och försvar i framtiden i våra
            medlemsstater, och vilka samarbeten vill vi se mellan medlemsstaterna?
            Det är detta diskussionen handlar om.
          </note>
          <note>
            I det diskussionsunderlag som EU-kommissionen har satt ihop pekar
            man, precis som vi har fått höra här flera gånger, på tre olika
            scenarier. Jag tror inte att man i framtiden kommer att kunna
            bocka av att ett enda av dem har blivit verklighet, möjligen delar
            av något eller ett par av dem.
          </note>
          <note>
            Det viktigaste är diskussionen och debatten just nu. Det finns
            många idéer och synpunkter, både i diskussionsunderlaget och i
            den debatt som följer.
          </note>
          <note>
            Det finns de som drömmer om ett EU-försvar och en EU-armé, men
            jag är övertygad om att de kommer att få fortsätta att drömma.
            Inget av de åtta partierna i Sveriges riksdag ställer upp på idén
            om ett gemensamt EU-försvar. Det kommer inte att bli verklighet.
            Det skulle krävas enighet mellan alla medlemsstater i EU för att
            det skulle bli det, och den förutsättningen finns inte. Jag ser
            inte heller hur den förutsättningen skulle kunna komma att finnas
            i framtiden – i synnerhet inte som enigheten är bedövande total
            här i Sveriges riksdag om att vi inte vill ha ett EU-försvar.
          </note>
          <note>
            Men samarbete på olika områden kan vi ha nytta av. Därför är
            det viktigt att fortsätta att delta i processen och att delta
            i diskussionen. Den kommer alldeles avgjort att fortsätta. Den
            tar nya steg just nu och de närmaste veckorna.
          </note>
          <note>
            Det har i debatten framförts en del kritik mot att den svenska
            reger ­ ingen har varit senfärdig och inte så konkret. Men det
            är svårt att vara i framkant i denna diskussion eftersom det är
            just en diskussion och en formering som sker nu. Att då ropa på
            att allt ska gå fortare och vara tydligare är inte helt realistiskt
            i detta skede.
          </note>
          <note>
            Den svenska inställningen till ett gemensamt försvar är väl känd
            i Europa och EU. Det har i debatten efterlysts att vi ska vara
            ännu tydligare. Jag vet inte hur vi skulle kunna vara det. Det
            är mycket väl känt i EU:s medlemsstater och i övriga europeiska
            länder vad Sverige har för inställning. De som drömmer om ett
            gemensamt EU-försvar ser med rätta Sverige som en av sina största
            fiender i diskussionen.
          </note>
          <note>
            Det finns en sak som är viktig i den fortsatta processen. Sverige
            är inte och ska inte vara medlem i Nato, men samtidigt är det
            av intresse för Sverige att EU inte gör sådant som dubblerar kapaciteter
            med mera som Nato har. Det finns ingen anledning, ens för Sverige
            som inte är medlem i Nato, att man gör saker två gånger. Det är
            dåligt använda resurser och dåligt använd tid. Jag tror att Sverige,
            alldeles oavsett regering och partier, kommer att vara en viktig
            vakthund i EU-samarbetet för att undvika dubblering av kapaciteter
            och arbete.
          </note>
          <note>
            Fru talman! Jag yrkar åter bifall till utskottets förslag.
          </note>
          <note type="speaker">
            Anf. 89 KARIN ENSTRÖM (M) replik:
          </note>
          <note>
            Fru talman! Jag kunde inte hålla mig kvar i bänken.
          </note>
          <note>
            Det viktigaste är diskussionerna och debatten just nu och att
            vi deltar i diskussionerna, sa Kenneth G Forslund i sitt anförande.
            Det låter väl bra. Men man kan ju delta på lite olika sätt. Man
            kan sitta vid sidan om och lyssna på vad de andra säger och vänta
            med att ta ställning tills det är helt nödvändigt och man ställs
            inför fullbordat faktum.
          </note>
          <note>
            Det som oroar mig är att Sverige har varit just passivt. Jag
            tycker att regeringen har dragit benen efter sig, kanske för att
            man inte är överens internt mellan olika sakområden eller mellan
            olika partier, vad vet jag?
          </note>
          <note>
            Det har tagit lång tid. Det var en lång period av värkarbete
            innan det till slut kom en gemensam artikel av utrikesministern
            och försvarsminis ­ tern där plötsligt hela detta samarbete togs
            emot med öppna armar. Jag välkomnar det, men jag måste ändå fråga
            Kenneth G Forslund: Varför har det tagit så lång tid?
          </note>
          <note type="speaker">
            Anf. 90 KENNETH G FORSLUND (S) replik:
          </note>
          <note>
            Fru talman! Jag tackar Karin Enström för frågan.
          </note>
          <note>
            Det ligger i betraktarens öga vad som är lång respektive kort
            tid i dessa sammanhang. Det är en pågående process. Den är i vissa
            stycken, kanske till och med i många stycken, otydlig. Den är
            sökande.
          </note>
          <note>
            Hur ska man då gå fram i den? Jag kan förstå den oro Karin Enström
            känner. Är Sverige på läktarplats och en passiv åskådare? Eller
            är vi en aktiv spelare i diskussionen? Vi ska givetvis vara en
            aktiv spelare i diskus ­ sionen. Men jag förstår om man känner
            oro för var i arenan vi befinner oss.
          </note>
          <note>
            Det är en pågående och sökande diskussion. Jag tror att vi alla
            vinner på att diskutera rätt saker i den och att vi inte, som
            vissa vill göra, sprider skrämselbilder om vad detta skulle kunna
            bli, som det aldrig kommer att kunna bli. Låt oss diskutera de
            verkliga sakerna.
          </note>
          <note>
            Det är också det vi kommer att få möjlighet att göra de närmaste
            veckorna och månaderna när det bland annat kommer en proposition
            om det permanenta samarbetet. Jag tycker att detta är bra, och
            jag tror att det kommer att föra processen som helhet och även
            den svenska positionen framåt.
          </note>
          <note type="speaker">
            Anf. 91 KARIN ENSTRÖM (M) replik:
          </note>
          <note>
            Fru talman! Det är detta som är lite klurigt. Å ena sidan är
            det, precis som Kenneth G Forslund säger, en process. Å andra
            sidan går vissa saker fort, och då gäller det att vara beredd
            att hänga med i svängarna och inte sitta och vänta på konkreta
            förslag som förmodligen redan är förkokade någon annanstans.
          </note>
          <note>
            Det jag efterlyser är att regeringen är mer aktiv och är på plats
            där det förkokas för att upptäcka sådant som är på väg i fel riktning
            och kunna påverka och putta på dem som vi i vanliga fall är like-minded
            med så att det kan gå i rätt riktning.
          </note>
          <note>
            Vi delar bilden av att detta är bra. Det finns säkert en del
            fallgropar, och det finns frågor där vi har ett särskilt intresse
            just för att vi är en försvarsindustrination. Vi är ett litet
            land, och vi riskerar att hamna i skuggan av de stora länderna.
          </note>
          <note>
            Jag efterlyser en större tydlighet och att regeringen tar för
            sig mer. Det kommer att rassla till och gå fort när man väl sätter
            ned foten, och då ska vi ha gjort allt för att se till att det
            går i den riktning vi vill.
          </note>
          <note>
            Fru talman! Jag hoppas verkligen att vi inte har fiender bland
            EU:s medlemsländer. Vi kan tycka olika, men oavsett vilken fråga
            det handlar om är vi väl ändå inte fiender.
          </note>
          <note type="speaker">
            Anf. 92 KENNETH G FORSLUND (S) replik:
          </note>
          <note>
            Fru talman! Nej, vi ska inte vara fiender med någon i EU, men
            naturligtvis har vi meningsmotståndare i ett antal frågor. Det
            här är en sådan, där det finns tydliga siduppdelningar.
          </note>
          <note>
            Jag är alldeles övertygad om att regeringen gör om inte allt
            så i alla fall väldigt mycket av det som Karin Enström efterfrågar.
            Sedan kan säkert varje regering bli ännu mer berättande om vad
            den verkligen gör.
          </note>
          <note>
            Den proposition vi nu har framför oss är en del av det. Samtidigt
            ska vi komma ihåg att det är en ryckig process där det stundtals
            går långsamt och stundtals fort, och dessutom på olika områden.
            Det är inte helt lätt ­ överskådligt för någon.
          </note>
          <note>
            Vi får alla hjälpas åt. Vi har ändå gemensamma grundläggande
            idéer om vad som ska vara Sveriges roll och hur det hela ska fungera
            i EU. Jag tror att det kan bli bra till slut när vi gör det. Jag
            har aldrig någonting emot att berätta mer och förklara mer om
            den socialdemokratiskt ledda reger ­ ingens politik.
          </note>
          <note type="speaker">
            Anf. 93 PERNILLA STÅLHAMMAR (MP):
          </note>
          <note>
            Fru talman! Sedan andra världskrigets slut har Europa upplevt
            en sällan skådad period av ökat välstånd och varaktig fred. De
            fasor som under en lång tid härjade på kontinenten, inte minst
            de två blodiga världskrigen, har mer eller mindre kommit att framstå
            som något som tillhör det förflutna.
          </note>
          <note>
            När Europas länder knöt starkare politiska band sinsemellan och
            fördjupade det ekonomiska och kulturella utbytet blev de gemensamma
            intressena och värdena allt tydligare och viktigare. Motsättningarna
            minskade.
          </note>
          <note>
            Men vi har också på senare tid sett en ökad nationalism i länder
            som Storbritannien, som har valt att bryta sig ur EU-samarbetet.
            Detta är såklart, skulle jag säga, en mycket oroande utveckling,
            för det är genom samarbete som vi behåller och når freden. Det
            var precis så som EU skapades en gång i tiden, för att vara ett
            fredsprojekt. Med den som man samarbetar med krigar man inte.
            Frågan är alltså inte så mycket om man ska samarbet a , utan frågan
            är hur mycket man ska samarbeta, hur djupt man ska gå och om vad
            man ska samarbeta.
          </note>
          <note>
            Det är ganska oroväckande att höra federalisterna säga att de
            vill ha en försvarsunion. Vi vill inte ha någon EU-armé. Det är
            så långt ifrån den gröna och miljöpartistiska tanken man någonsin
            skulle kunna komma, och det är glädjande att vi är överens om
            det mellan samtliga partier här i Sveriges riksdag.
          </note>
          <note>
            Däremot har Miljöpartiet alltid drivit på för att vi ska ha en
            civil beredskap och ett civilt samarbete, att vi ska se till det
            breda säkerhetsbegreppet när vi talar om säkerhet. Där är regeringen
            allt annat än passiv. Snarare har regeringen varit väldigt proaktiv
            och arbetat för att Sverige ska vara en drivande part när det
            gäller fredsbyggande insatser via EU. Det handlar om att man ska
            arbeta med att bygga upp förvaltningen och säkerhetsreformer inom
            EU och i området utanför.
          </note>
          <note>
            Vi har också varit väldigt aktiva när det gäller att se till
            att kvinnor får mer plats i säkerhetsarbetet. Vi har varit aktiva
            i att arbeta med klimathotet, vilket också är ett oerhört viktigt
            säkerhetsarbete.
          </note>
          <note>
            Fru talman! För mig är två frågor centrala när vi diskuterar
            EU:s framtida försvarspolitik: Vilka är de största säkerhetsutmaningar
            vi står inför, och har vi redskap och kapacitet att möta dem?
          </note>
          <note>
            När det gäller de hot och utmaningar vi möter i dag finns det
            en bred samsyn här i kammaren. Vi har ett försämrat säkerhetsläge
            när det gäller EU:s östra och södra gränser. Vi ser ett Ryssland
            som illegalt har annekte ­ rat Krim och utför löpande attacker
            mot östra Ukraina och var nära att lyckas med en statskupp i Montenegro.
            Man bedriver påverkansopera ­ tio ­ ner och cyberangrepp mot Sverige,
            mot EU:s andra medlemsländer och inte minst mot USA i samband
            med valet. Vi har terroristhotet, ökade mig ­ rationsflöden och
            en global flyktingsituation som inte har varit så allvarlig sedan
            andra världskriget.
          </note>
          <note>
            Till detta kommer, som jag har sagt många gånger tidigare, klimatförändringarna,
            vars konsekvenser vi redan börjar bevittna. De kan leda till stora
            spänningar och ökade säkerhetsrisker. Vi måste agera än mer kraftfullt.
          </note>
          <note>
            Fru talman! Har då EU rätt redskap och tillräcklig kapacitet
            för att möta dessa utmaningar? Vi har en god och växande kunskap
            om hotbilden, och vi är i Sveriges riksdag ganska eniga om hur
            den hotbilden ser ut, och det är bra. Men på flera områden måste
            förmågan ändå förstärkas. Vi behöver utveckla det säkerhetspolitiska
            samarbetet för att garantera alla medlemmars säkerhet, och då
            tänker jag främst på det civila området. I det arbetet är det
            verkligen viktigt att vi har ett brett angreppssätt när det gäller
            den komplexa hotbild som vi står inför.
          </note>
          <note>
            Samtidigt måste vi vara tydliga med att säkerhetspolitiken ytterst
            är medlemsstaternas eget kompetensområde – gärna mer av samarbete
            mellan medlemsländerna, men vi ska absolut inte bygga någon superarmé!
          </note>
          <note>
            När många av de stora säkerhetshoten inte har militär grund säger
            det sig självt att det inte går att förlita sig enbart på traditionella
            resurser som förknippas med militära strategier. Det vi i stället
            behöver är att stärka vårt fokus på krisberedskap, konfliktförebyggande
            medling och fredsinsatser. Här har Sveriges regering tagit stora
            och viktiga kliv.
          </note>
          <note>
            Miljöpartiet vill att Sverige ska utveckla denna inriktning,
            som har va ­ rit en utvecklande kraft i EU:s krishantering och
            kapacitetsbyggande för stabilisering, demokratisering och främjande
            av mänskliga rättigheter i unionens grannskap. På det civila området
            är Sverige ett av de medlems ­ länder som bidrar med störst personalresurser,
            och det ska vi fortsätta göra. Vi vet att arbetet med stabilisering
            och demokratisering i våra omgivande regioner bidrar positivt
            till både Sveriges och EU:s inre säkerhet.
          </note>
          <note>
            Lissabonfördraget slår fast att EU ska utvecklas som en kraftfull
            fredsfrämjande aktör. Miljöpartiet har länge förespråkat att en
            fredskår ska ska ­ pas, som en möjlighet att stärka EU:s gemensamma
            utrikes- och säkerhetspolitik. Det handlar om ett praktiskt instrument
            som kan sättas in i konflikter för att förhindra våld som håller
            på att eskalera och i stället bidra till en fredlig lösning innan
            konflikt uppstår. Den idén måste vi fortsätta att starkt driva
            på för.
          </note>
          <note>
            Utöver detta vill jag lyfta fram behovet av ett starkt cyberförsvar
            för EU:s framtid. Det är inte bara säkerhetspolitiskt viktigt
            i mer traditionell mening utan också avgörande för demokratins
            framtid.
          </note>
          <note>
            Fru talman! Varken Sveriges eller EU:s säkerhet kan betraktas
            som en ö i sig. I en sammanflätad värld är sambandet mellan den
            yttre och den inre säkerheten allt starkare. Därför är det nödvändigt
            med fortsatta satsningar på det humanitära biståndet, det långsiktiga
            utvecklingssamarbetet och konfliktlösning och säkerhetsfrämjande
            arbete. Det är genom förebyggande insatser, som fattigdomsbekämpning,
            social inkludering och klimatomställning, som vi på allvar kan
            motverka den sociala instabiliteten, flyktingkriserna och den
            våldsbejakande extremismen.
          </note>
          <note>
            Här är det också oerhört viktigt att vi, medlemsländerna emellan,
            kan komma överens om att ta in ytterligare flyktingar i våra länder
            och att det ska finnas ett sätt att via ekonomiska sanktioner
            på något sätt straffa de länder som inte gör så.
          </note>
          <note>
            Miljöpartiet är ett parti med rötterna i fredsrörelsen och blicken
            pragmatiskt riktad mot det reella säkerhetshot vi möter i dag.
            Realism måste paras med ett tydligt fokus på fredsfrämjande och
            krishantering i bred mening. Endast med ett sådant angreppsätt
            kan vi utveckla EU som det fredsprojekt det i grunden är och värna
            vår gemensamma säkerhet på allvar.
          </note>
          <note>
            Med dessa ord yrkar jag bifall till utskottets förslag, som är
            ett inlägg i en debatt. Detta är en oerhört viktig debatt, som
            vi behöver fortsätta föra i Sverige och i Sveriges riksdag.
          </note>
          <note type="speaker">
            Anf. 94 LOTTA JOHNSSON FORNARVE (V):
          </note>
          <note>
            Fru talman! Den säkerhetspolitiska situationen i Europa har förändrats
            och försämrats. Vi ser växande motsättningar, militär upprustning
            och ökad konfrontation på vår kontinent och i vårt närområde.
            Rysslands destabiliseringspolitik, kriget i Syrien och turkiska
            kränkningar av mänskliga rättigheter skapar en politisk osäkerhet,
            samtidigt som terrordåd och starka rasistiska och fascistiska
            strömningar ökar otryggheten i Europa. Också klimatförändringar,
            cyberattacker, pandemier och naturkatastrofer måste inkluderas
            i det säkerhetspolitiska perspektivet.
          </note>
          <note>
            Flera av dessa stora utmaningar löser vi inte med militära medel,
            utan här krävs andra åtgärder som bygger på samverkan och dialog
            i stället för konfrontation. Det är därför viktigt att ha ett
            brett perspektiv på säkerhetsfrågorna och inte enbart fokusera
            på militära lösningar.
          </note>
          <note>
            Sverige skulle exempelvis kunna utvecklas i samarbete med länderna
            runt Östersjön. Östersjön är en viktig gemensam angelägenhet när
            det gäller såväl miljö och klimat som näringspolitik och säkerhetspolitik.
            Bistånd, kultur ‑ och erfarenhetsutbyte samt forskning är andra
            områden som skulle kunna stärka samarbete och minska spänningen
            i vårt närområde.
          </note>
          <note>
            Vi ser hur respekten för folkrätten undergrävs i Europa genom
            Rysslands agerande. Rysslands annektering av Krim och agerande
            i östra Ukraina strider tydligt mot folkrätten. För detta finns
            inga ursäkter eller förmildrande omständigheter. Samtidigt som
            vi kraftfullt fördömer den ryska annekteringen av Krim måste vi
            också konstatera att Rysslands imperialistiska politik i första
            hand utgör ett hot mot den egna befolkningen och mot befolkningen
            i grannländer som Ukraina, Georgien och Moldavien och inte främst
            mot Sverige. Det är de seriösa försvarsexperterna ganska överens
            om.
          </note>
          <note>
            Vi måste också se att Nato i allt högre grad har bidragit till
            den ökade spänningen i Europa genom sin militära upprustning i
            Europa och utvid ­ g ­ ningen österut. Europa har hamnat i en
            farlig upprustningsspiral.
          </note>
          <note>
            I detta känsliga läge bör Sverige göra sitt yttersta för att
            minska spänningen i vårt närområde genom att stärka vårt oberoende
            och vår alliansfrihet och på det sättet bidra till att minska
            risken för konflikter och militär upptrappning. Ett svenskt Natomedlemskap
            skulle vara ett stort säkerhetspolitiskt misstag.
          </note>
          <note>
            För Vänsterpartiet är den militära alliansfriheten central. Det
            är genom en självständig utrikespolitik och en internationell
            trovärdighet som vi har möjlighet att bygga säkerhet tillsammans
            med andra. Den svenska alliansfriheten har tjänat oss väl och
            inneburit att generation efter generation har kunnat växa upp
            utan att behöva uppleva krigets fasor.
          </note>
          <note>
            Sverige har tidigare intagit en kritisk inställning till militariseringen
            av EU. Vänsterpartiet ser därför med oro på hur regeringen tycks
            ändra po ­ sition i denna fråga. Sverige har sakta men säkert
            alltmer frångått en tradi ­ tionell och framgångsrik säkerhetspolitik
            som har byggt på militär allians ­ frihet, nedrustning, fredliga
            lösningar på konflikter, stöd till FN och soli ­ daritet med fattiga
            människor i fattiga länder.
          </note>
          <note>
            Sedan vi blev medlemmar i Europeiska unionen har den svenska
            militära alliansfriheten urholkats alltmer. I dag är vi med och
            bidrar till militariseringen av EU, och vårt samarbete med Nato
            stärks bland annat genom värdlandsavtalet. Vi ser med oro på denna
            utveckling.
          </note>
          <note>
            Vi ser i dag hur starka krafter inom EU arbetar för att militarisera
            unio ­ nen. De utgörs främst av federalisterna i unionen som vill
            bygga ett milita ­ riserat Europas förenta stater. En annan avgörande
            kraft bakom EU:s mili ­ tarisering är det militärindustriella
            komplexet och de europeiska storföre ­ tag som producerar alla
            typer av vapen och militärutrustning.
          </note>
          <note>
            Vänsterpartiet är mycket kritiskt till en utveckling som innebär
            en ökad militarisering av EU och ett närmande till Nato. En sådan
            utveckling vore olycklig, inte minst ur ett säkerhetspolitiskt
            perspektiv. I stället bör EU prioritera en roll som förtroendeskapare
            och fredsbyggare i Europa. Den säkerhetspolitiska diskussionen
            bör även breddas betydligt, där mänskliga rättigheter, cyberattacker
            och klimathot får betydligt större utrymme.
          </note>
          <note>
            Vänsterpartiet menar att en oberoende och militärt alliansfri
            utrikespolitik är avgörande för Sveriges handlingsfrihet även
            i framtiden. Vi vill att Sverige främst ska inrikta sin internationella
            säkerhetspolitik på fredliga lösningar och på att förebygga kriser
            snarare än att förespråka militära lösningar. Vi vill se ett brett
            engagemang för demokrati, för mänskliga rättigheter, för folkrätt,
            för kvinnors frigörelse, för global social rättvisa och nedrustning
            samt för ett förbud mot massförstörelsevapen.
          </note>
          <note>
            En trovärdig svensk militär alliansfrihet innebär också ett behov
            av ett svenskt försvar med stark folklig förankring som har kapacitet
            att såväl upprätthålla kontroll över svenskt territorium som att
            möta de olika säkerhetshot vi står inför och kunna bidra i internationella
            insatser för att värna fred och säkerhet.
          </note>
          <note>
            (Applåder)
          </note>
          <note type="speaker">
            Anf. 95 KERSTIN LUNDGREN (C) replik:
          </note>
          <note>
            Fru talman! Det var lite spännande att följa med på den resa
            som Lotta Johnsson Fornarve gjorde. Hon var både ensam i sin värld
            och ville samarbeta med andra länder runt Östersjön. Men hon ville
            inte samarbeta i EU för att bygga säkerhet, och hon ville absolut
            inte ha någonting med Nato att göra. Sedan skulle Sverige ensamt
            kunna klara att stå emot Ryssland. Jag förmodar att det ändå är
            där som man ser hotet, för jag hörde också att Lotta Johnsson
            Fornarve uttalade sig mot den ryska aggressionen.
          </note>
          <note>
            Det är en spännande hållning som borde väcka en och annan som
            eventuellt sover och tror att vi har förmåga att alliansfritt
            stå emot ett ryskt angrepp till exempel med kärnvapen från Kaliningrad.
            Det är, fru talman, en osäker framtid som Lotta Johnsson Fornarve
            och Vänsterpartiet försöker erbjuda genom sitt agerande. Det handlar
            inte om samarbete och säkerhet tillsammans med andra, och det
            handlar inte om förmåga att kunna möta ryska angrepp annat än
            möjligen då med demonstrationsplakat så länge det är tillåtet.
            Det är väl i så fall så som den fredliga vägen skulle vara.
          </note>
          <note>
            Fru talman! Vi får med Vänsterns argumentation inte ihop en säkerhetspolitik
            som skulle klara att möta de hot som vi i Sverige, våra baltiska
            grannar eller EU-grannar riskerar att stå inför. Jag fasar för
            en vänsterpartist med regeringsmakt och säkerhetspolitiskt inflytande.
          </note>
          <note type="speaker">
            Anf. 96 LOTTA JOHNSSON FORNARVE (V) replik:
          </note>
          <note>
            Fru talman! Jag tackar Kerstin Lundgren för frågan. Om du hade
            lyssnat på mitt anförande, Kerstin Lundgren, hade du hört att
            vi värnar samarbete på en mängd olika områden och att det är viktigt
            att bredda detta säkerhetstänk till att omfatta inte bara militära
            lösningar utan också samarbete om en mängd andra viktiga utmaningar
            som vi står inför, till exempel klimathotet, mänskliga rättigheter
            och andra viktiga frågor som vi har gemensamt.
          </note>
          <note>
            Vad vi vänder oss emot är den ökade militära utvecklingen. Vi
            tror inte att man bygger fred och säkerhet främst med militära
            medel. När vi nu ser en upprustningsspiral i Europa, både från
            ryskt håll och från Nato genom att man har utvidgat och ökat sina
            militära resurser i Europa, tror vi inte att det bästa sättet
            att möta den är genom mer vapen och mer militära satsningar utan
            genom att Sverige fortsätter att vara oberoende och slåss för
            sin alliansfrihet och på det sättet kan bidra till att minska
            spänningarna i vårt närområde. Om Sverige skulle gå med i Nato
            skulle vi i stället ytterligare spä på den polarisering som vi
            ser.
          </note>
          <note type="speaker">
            Anf. 97 KERSTIN LUNDGREN (C) replik:
          </note>
          <note>
            Fru talman! Visst har vi andra hot än militära att möta, gemensamt
            i EU och gemensamt globalt. Men vi har ändå upplevt militära aggressioner
            och militära övergrepp av vår stora granne, Ryssland, på vår kontinent.
            De gick in i Ukraina och finns nu i Ukraina och i Georgien.
          </note>
          <note>
            Det är ett verkligt hot som människor upplever. Det handlar om
            länder som kanske hade hoppats på hjälp från andra. Precis som
            Lotta Johnsson Fornarve hade de kanske hoppats att de hade militär
            förmåga att stå emot Ryssland när de gick in. Men det visade sig
            att det inte var möjligt. Det vore spännande att höra hur stor
            den svenska militära upprustningen skulle behöva vara enligt Vänsterpartiet
            för att vi ska kunna möta och stå emot ett angrepp från Ryssland.
          </note>
          <note>
            Fru talman! När det gäller diskussionen om Natos utvidgning har
            jag uppfattat det som att det var de baltiska kollegorna som ringde
            och bad andra komma och stötta när rädslan för att de ryska tanksen
            återigen skulle finnas på deras gator blev tydlig. Det är det
            ryska hotet som triggar andra att söka skydd. Och skyddet söker
            man gemensamt i Nato. Det är länder som ber om medlemskap. Det
            är inte någon annan som går in och tar över eller utvidgar.
          </note>
          <note>
            Länder i öst hotas av Ryssland, och Rysslands hot leder till
            att fler söker medlemskap i Nato. Det borde Sverige också göra.
          </note>
          <note>
            (Applåder)
          </note>
          <note type="speaker">
            Anf. 98 LOTTA JOHNSSON FORNARVE (V) replik:
          </note>
          <note>
            Fru talman! Det gäller att ha en korrekt bild av säkerhetsläget
            i Europa och att inte överdriva det ryska hotet. Vi tar det ryska
            hotet på allvar. Vi ser aggressionen i Ukraina och annekteringen
            av Krim som allvarliga brott mot folkrätten. Vi ser hur Ryssland
            agerar i länderna i närheten. Men det ryska hotet är framför allt
            ett hot mot den inhemska befolkningen och mot länderna som finns
            i närheten – Moldavien, Georgien och Ukraina, som vi har nämnt
            tidigare. Det ryska hotet riktas inte mot framför allt Sverige.
            Det är försvarsexperter ganska överens om. I utredningen som kom
            2016 säger man tydligt att man bedömer att ett isolerat ryskt
            angrepp mot Sverige är helt uteslutet. Det gäller att ha en lite
            balanserad syn på säkerhetsläget.
          </note>
          <note>
            Och nog måste väl Natos upprustning i Europa ses som ett bidrag
            till att upprustningen har ökat. Det erkänner olika experter.
            Till exempel säger Hans Blix, tidigare utrikesminister i en borgerlig
            regering, att han inte vill se ett svenskt medlemskap i Nato eftersom
            det skulle bidra till att öka polariseringen. Det finns alltså
            röster även på den kanten som ser det hotet.
          </note>
          <note>
            Vi menar fortfarande att det bästa Sverige kan göra är att försvara
            den svenska alliansfriheten, vara en röst för fred och nedrustning
            och inte bidra till att öka polariseringen i Europa.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 15.)
          </note>
          <note>
            § 13 Start för Europeiska försvarsfonden
          </note>
          <note>
            Försvarsutskottets utlåtande 2017/18:FöU10
          </note>
          <note>
            Start för Europeiska försvarsfonden (KOM(2017) 295)
          </note>
          <note>
            föredrogs.
          </note>
          <note type="speaker">
            Anf. 99 ROGER RICHTOFF (SD):
          </note>
          <note>
            Fru talman! Jag vill yrka bifall till vår reservation.
          </note>
          <note>
            Det finns mycket bra i valda delar av utskottets ställningstagande.
            Men även här tycker vi att det finns en oro för vart det här kommer
            att ta vägen. Det är det som jag kommer att belysa lite grann.
          </note>
          <note>
            I utlåtandet Start för Europeiska försvarsfonden skriver utskottet
            att ”medlemsstaternas kompetens på området bör” – nu är man där
            igen, fru talman – ”värnas och att det bör finnas handlingsfrihet”.
            Men det finns inga skallkrav. Det är just den mjuka delen i försvarsutskottets
            utlåtande som är för svag.
          </note>
          <note>
            Kommissionen, som inte är folkvald, har lagt grunden för en starkare
            europeisk försvarspolitik, vilket vi har talat om alldeles nyss.
            Men som en del av det övergripande försvarspaketet följer EU:s
            globala strategi på säkerhets- och försvarsområdet. Det tog kommissionen
            upp i den europeiska försvarshandlingsplanen. Den innehåller åtgärder
            för att åstadkomma mer europeisk försvarssamverkan. Man lägger
            fram ett förslag som mynnar ut i en europeisk försvarsfond, som
            det heter. Tanken är att den ska hjälpa medlemsstaterna att göra
            samverkan till en regel. Man tycker att det är brist på samverkan.
          </note>
          <note>
            Utskottet skriver att ”kommissionen anger att Europeiska försvarsfonden
            måste bli en central drivkraft för det kommande europeiska försvaret”.
            Det är de skrivningarna som vi inte tycker är bra. Man borde ändra
            detta, sätta ned foten och säga nej till detta.
          </note>
          <note>
            I utlåtandet står det också att kommissionen menar att ”över
            80 procent av försvarsupphandlingen och över 90 procent av forskningen
            och tekno ­ login sköts på nationell nivå, vilket innebär att
            medlemsstaterna inte samverkar tillräckligt”. Man lägger sig alltså
            i på vilket sätt medlemsstaterna bedriver sin forskning och sin
            militära utveckling och skriver dem på näsan genom att säga att
            det visar att de inte samverkar tillräckligt. Vi tycker att de
            skrivningarna är fel.
          </note>
          <note>
            Vi har en motivering i vår reservation: ”Ekonomiskt och funktionellt
            är det bättre att satsa helt på befintliga strukturer än att investera
            i två olika parallella samarbeten.” Men det finns naturligtvis
            många områden där vi tycker att det är bra att samarbeta.
          </note>
          <note>
            Fru talman! EU-alternativet lyfts delvis fram som mellanstatligt.
            Det är närmast en illusion. Man flyttar sig ständigt närmare en
            överstatlighet. Det tycker vi inte om. Men vi tycker om samarbete
            inom många områden. Och regeringen gör rätt i att satsa mycket
            på bilaterala samarbetsavtal, inom försvaret och andra områden.
            Det är bra. Forskning är ett område där det är mycket bra att
            samarbeta.
          </note>
          <note>
            Om vi tittar på svensk försvarsindustri kan vi se att EU vill
            att länderna ska gå ihop för att gynna en gemensam försvarsindustri
            på sikt. Varför det? Det bästa är att varje land själv utvecklar.
            Vi har en fantastisk försvarsindustri i Sverige. Vi har spetskompetens
            i världen. Vi har radarsystem och andra system. Och vi har Gripenplan,
            som vi har gjort själva.
          </note>
          <note>
            För ett antal år sedan sa EU att Sverige är för litet för att
            kunna utveckla ett eget stridsflygplan. Sådana uttalanden är ganska
            bra att läsa nu. Skriver man så i dag? Nej, det gör man inte.
            Sverige har nämligen ett av världens bästa stridsflygplan med
            jaktroboten Meteor, som är utvecklad i Sverige för Gripen. Det
            har inte kostat skattebetalarna en svensk krona egentligen, om
            vi ser på alla funktioner och industrier som har vuxit upp runt
            denna teknikutveckling.
          </note>
          <note>
            Tänk om EU skulle stå som säljare i till exempel Gripenaffären
            med Indien; skulle de då vara någon sorts koncernledare för den
            svenska försvarsindustrin och andra? Vilka storordrar tror vi
            att de stora aktörerna i Europa skulle kamma hem? När det gäller
            Sveriges konkurrenskraft tror vi att det ligger en stor fara i
            att gå i den riktningen.
          </note>
          <note>
            Om svensk försvarsindustri inte klarar sig, då ska den gå i konkurs.
            Man ska konkurrera. Det är alldeles utmärkt att konkurrera på
            det vis som vi har gjort och kommer att göra. Den framgångsrika
            industrin ska stöttas, den ska inte ledas.
          </note>
          <note>
            Gripen kostade exempelvis bara 7 ½ procent att utveckla jämfört
            med Eurofightern respektive Joint Strike Fighter, F-35:an. Ändå
            beskrivs Eurofightern i EU-sammanhang som en framgång. USA har
            en stridvagnsmodell. Europa har 17 olika stridsvagnsmodeller,
            men de är inte dyrare.
          </note>
          <note>
            Europeiska försvarsfonden har en ambitionsnivå , och flera industrikonsortier
            ska bildas runt projekt som stridsflyg eller stridsvagnar. Varje
            projekt ska ha en ledande nation. Vad det innebär för dem som
            inte är en ledande nation? Det är oklart.
          </note>
          <note>
            Därför tycker vi att vår motivreservation sätter ned foten tydligare.
            Men man ska inte tolka det som att vi är emot allt samarbete på
            olika områden såsom forskning och annat. Vi är för det samarbetet
            på en mellanstatlig nivå.
          </note>
          <note type="speaker">
            Anf. 100 HÅKAN SVENNELING (V):
          </note>
          <note>
            Fru talman! Vänsterpartiet motsätter sig den militarisering som
            just nu pågår i EU. Den är driven av federalister och vapenindustri
            som vill se ett Europas förenta stater. Vänsterpartiet varnade
            för denna utveckling redan vid folkomröstningen om EU-medlemskapet
            1994. Det var något som svenska folket aldrig fick ta ställning
            till, om man ville vara med om en ökad militarisering av EU eller
            inte.
          </note>
          <note>
            Genom att Sverige till skillnad från Danmark helt saknar undantag
            tvingas vi in på en EU-väg som vi inte vill gå. Med EU:s gemensamma
            försvars- och säkerhetspolitik tvingas vi gå med.
          </note>
          <note>
            I stället för att ständigt bidra till ökad spänning skulle Europa
            och EU kunna fylla en viktig funktion och roll för avspänning.
            Vi skulle kunna arbeta för kärnvapennedrustning, skriva under
            FN:s avtal om kärnvapen och utropa Norden, Europa och Arktis till
            kärnvapenfria zoner. Vi skulle kunna vara en lugnande brygga mellan
            de två maktgalna presidenterna Trump och Putin.
          </note>
          <note>
            På Nordiska rådets session i förra veckan antogs en rekommendation
            om att utveckla arbetet med Norden som fredsmäklare i världen.
            Det är i grunden en god tanke. Men om man samtidigt undergräver
            alliansfriheten, som i praktiken redan har upphört, och har en
            stor vapenexport, då kommer den målsättningen att bli svår att
            uppnå.
          </note>
          <note>
            Vänsterpartiet motsätter sig de ständigt återkommande initiativen
            att militarisera EU-samarbetet. Sveriges säkerhet gagnas inte
            av ytterligare bidrag för att höja rustnings-, övnings- och spänningsnivån.
            Därför mot ­ sätter sig Vänsterpartiet EU:s gemensamma säkerhets-
            och försvarspolitik inklusive ett ökat samarbete på försvarsmaterielområdet.
            Europas säker ­ hetspolitiska utmaningar bör i stället mötas av
            en politik för att via för ­ handlingar och diplomati minska spänningsnivån.
          </note>
          <note>
            Fru talman! Jag ska göra Hans Wallmark besviken. Det är inte
            jag som är Vänsterpartiets nya försvarspolitiska talesperson,
            Hans. Jag är bara ersättare som hoppar in i dag. I stället kommer
            Lotta Johnsson Fornarve att ta dessa debatter i framtiden.
          </note>
          <note>
            Jag yrkar bifall till reservation 2.
          </note>
          <note type="speaker">
            Anf. 101 ALLAN WIDMAN (L):
          </note>
          <note>
            Fru talman! Utskottet har prövat kommissionens meddelande om
            start för Europeiska försvarsfonden. Det här ärendet berördes
            också i den föregående debatten som handlade om Europas framtida
            försvarspolitik.
          </note>
          <note>
            Låt mig inleda med att säga att meddelandet och Europeiska försvarsfonden
            i sig för svenskt vidkommande sannolikt innebär rätt stora, givna
            fördelar och möjligheter. Försvarsfonden är uppdelad i två olika
            delar. Den ena handlar om att stödja forskning på försvars- och
            säkerhetsområdet, och den andra delen handlar om att förbättra
            kapaciteten.
          </note>
          <note>
            Det är inte små pengar som är involverade i sammanhanget. När
            det gäller forskningen aviserar EU ett anslag motsvarande ungefär
            5 miljarder varje år. När det gäller kapacitetsdelen är det ca
            50 miljarder om året som kan komma olika sökande till del.
          </note>
          <note>
            Fru talman! Tittar man på försvarsmaterielproduktionskapaciteten
            i Europa är Sverige ett land som präglas av en mycket hög produktion
            i förhållande till vår storlek. Därmed finns det väl alla förutsättningar
            för att svenska företag och svensk industri ska kunna nå framgångar
            i de olika delarna.
          </note>
          <note>
            Nu anför Sverigedemokraterna och Roger Richtoff ett antal olika
            argument för att vi skulle säga nej till dessa möjligheter och
            ställa oss vid sidan om. Han nämnde bland annat den nya radarjaktroboten
            Beyond Visual Range Meteor. Då kan det vara bra att veta att Meteor
            är en produkt av ett europeiskt försvarssamarbete där fem nationer
            tillsammans utvecklade detta vapen som i dag finns på den svenska
            Gripenflottan.
          </note>
          <note>
            Sverigedemokraterna tar också upp förhållandet att Tyskland producerar
            billigare och kanske bättre stridsvagnar än vad amerikanerna gör
            – detta trots att det förekommer 17 olika tunga stridsvagnar som
            är utvecklade och producerade i Europa.
          </note>
          <note>
            Det som i dag kännetecknar anskaffning av ny utvecklad försvarsmateriel
            är att serierna är väldigt korta. Men den avancerade teknologin
            gör att utvecklingskostnaderna är väldigt höga. Det är väl uppenbart
            för vem som helst att om vi har möjlighet att minska utvecklingskostnaderna
            och förlänga serierna kommer detta att leda till att vi för mindre
            pengar kan anskaffa mer försvarskapacitet än vad vi har möjlighet
            till i dag när var och en arbetar på sitt håll.
          </note>
          <note>
            Det är Vänsterpartiet och Sverigedemokraterna som förenar sig
            i sitt motstånd mot Europeiska försvarsfonden. Det bekräftar en
            gammal fransk politisk sanning: Les extr ê mes se touchent, det
            vill säga att de politiska ytterligheterna nuddar vid varandra.
          </note>
          <note>
            Fru talman! Med detta yrkar jag bifall till utskottets förslag
            i utlåtandet.
          </note>
          <note type="speaker">
            Anf. 102 ALEXANDRA VÖLKER (S):
          </note>
          <note>
            Fru talman! Under de senaste åren har vi fått vänja oss vid ett
            oroligare läge både i världen som helhet och i vår närmiljö. Det
            är dessutom ett nytt och mycket komplext säkerhetsläge där påverkansoperationer,
            cyberangrepp och klimatutmaningar är några av de nyare mer komplexa
            utmaningar som vi står inför.
          </note>
          <note>
            Vi i Sverige har under de senaste åren därför gjort stora satsningar
            för att rusta upp det nationella försvaret. Samtidigt ser vi att
            säkerhetsfrågorna diskuteras alltmer runt om i Europa.
          </note>
          <note>
            Samarbete är en av de absolut viktigaste ingredienserna när det
            kommer till att skapa säkerhet. Det är också själva idén som är
            den grund som EU står på, att genom ömsesidigt beroende och solidaritet
            mellan medlemsstaterna skapa säkerhet i Europa. Det måste vi ständigt
            värna och utveckla.
          </note>
          <note>
            Från svensk sida vet vi att samarbete är en viktig nyckel för
            att skapa säkerhet. Samarbete och att finna gemensamma lösningar
            är viktigt såväl inom utrikespolitiken som inom försvarspolitiken.
          </note>
          <note>
            Under de senaste åren har Sverige stärkt sitt samarbete med i
            stort sett alla grannländer genom olika former av samarbetsavtal.
            Bara häromveckan var det svenska försvarsutskottet i Helsingfors
            för det årliga mötet med finska försvarsutskottet. Numera är vi
            tydliga med att vi samarbetar med Finland, även bortom fredstida
            förhållanden. Vi samarbetar därför att det gynnar båda parter,
            var och en för sig och gemensamt.
          </note>
          <note>
            Genom att dela med sig av kunskaper, erfarenheter och förmågor
            blir vi gemensamt starkare, för det är svårt att ensam vara bäst
            på allt. EU:s globala strategi bygger just på insikten om att
            inget av de europeiska länderna i dag på egen hand klarar och
            kan förebygga eller möta hoten mot vår gemensamma säkerhet, som
            exempelvis hotet från terrorism. Det krävs att medlemsstaterna
            samarbetar sinsemellan.
          </note>
          <note>
            Fru talman! Med dagens tekniska utveckling är det dessutom särskilt
            svårt och kostsamt att själv ständigt vara i framkant. Vi har
            mycket att vinna på att samarbeta med varandra. Den europeiska
            försvarsfonden är tänkt att främja samarbete och att skapa incitament
            för EU:s medlemsstater att samarbeta om forskning och framtagande
            av nya materielprojekt. Vinsterna med att samarbeta om försvarsmaterielprojekt
            är flera. Lägre kostnader, motverkan av onödig överlappning och
            bättre insatsförmågor är några.
          </note>
          <note>
            Försvarsfonden är indelad i två delar: en forskningsdel och en
            kapacitetsdel. Forskningsdelen syftar till att genom ekonomiska
            bidrag öka samarbetet om forskning på försvarsområdet. Kapacitetsdelen
            kommer att stödja gemensam utveckling och gemensamma förvärv av
            viktig försvars kapacitet. Den ska stämma överens med de prioriteringar
            som medlemsstaterna inom EU har enats om. Det är endast samarbetsprojekten
            som kan få stöd.
          </note>
          <note>
            Fru talman! Att länderna inom EU samarbetar om försvars- och
            säkerhetsfrågor tycker vi socialdemokrater är väldigt positivt.
            EU är en av våra absolut viktigaste plattformar för att skapa
            säkerhet. Då är det viktigt att det gynnar alla länder och att
            det sker på en mellanstatlig nivå. När EU nu tillsätter resurser
            för att främja samarbete om försvarsmateriel måste det gynna alla
            stater och industrier, oavsett storlek.
          </note>
          <note>
            För oss socialdemokrater är det även viktigt att ett sådant samarbete
            inte motverkar samarbeten med länder som står utanför EU. Sveriges
            när ­ maste granne Norge är exempel på ett land utanför EU som
            är en viktig samarbetspartner för säkerhet i både Sverige och
            EU.
          </note>
          <note>
            Med detta sagt ser vi positivt på den ökade försvars- och säkerhetspolitiska
            diskussion som förs inom EU. Jag yrkar därför bifall till utskottets
            förslag.
          </note>
          <note type="speaker">
            Anf. 103 HANS WALLMARK (M):
          </note>
          <note>
            Fru talman! Den 11/11 kl. 11 på förmiddagen 1918 tystnade vapnen
            på västfronten och stilleståndet trädde till. Av den anledningen
            firas i den brittisktalande världen dessa dagar Remembrance Day
            till minne av alla som i krigen offrat sina liv för fredens skull.
            Det gäller inte bara under första utan också andra världskriget
            och även andra krig. Med hjälp av vallmon – symbolen för det utgjutna
            blodet i Flandern – ihågkoms och visas respekt.
          </note>
          <note>
            Vi borde alla komma ihåg hur vår kontinent, vårt Europa, under
            hundratals år har slitits sönder av krig och konflikter och hur
            jorden har färgats röd. Just därför ska vi också påminna oss om
            vilket genuint fredsprojekt det europeiska samarbetet är.
          </note>
          <note>
            Fru talman! I den osäkra och oförutsägbara värld vi lever måste
            Sve ­ rige och EU vidta nödvändiga åtgärder för att på bästa sätt
            stärka säkerhe ­ ten i stort. Detta innebär bland annat ett fördjupat
            försvarssamarbete. Vi moderater ser därför mycket positivt på
            att utskottet har gått på Alliansens linje vad gäller inställningen
            till att EU utvecklas inom försvars- och säker ­ hetsområdet i
            enlighet med utlåtandet om den europeiska försvarsfonden.
          </note>
          <note>
            Det finns goda argument för att driva på samarbetet, där det
            tyngsta är att fortsatt säkra freden. Det gäller till exempel
            möjligheterna att gemensamt utveckla bättre förmågor till en billigare
            kostnad. Det faktum att EU:s sammanlagda försvarsbudget är mångdubbelt
            större än Rysslands avspeg ­ las inte i den reella förmågan.
          </note>
          <note>
            För oss moderater är det viktigt att vara tydliga med vad vi
            anser att ett fördjupat europeiskt försvarssamarbete innebär.
            Det finns mycket vi kan tänka oss att se på plats. Vi vill dock
            inte se en gemensam EU-armé, och vi vill inte att beslutsrätten
            över vårt nationella försvar flyttas. Vi vill i stället att samarbetet
            bland annat ska fördjupas på områden som cyber, underrättelsearbete
            och förbättrad insatsförmåga. Detta är områden där det utökade
            samarbetet skulle göra verklig nytta.
          </note>
          <note>
            Fru talman! Sverige kan och ska vara drivande i att utveckla
            samarbetet på de områden där det finns uppenbara samarbets- och
            effektiviseringsvinster och där vi genom samarbete kan höja såväl
            våra enskilda förmågor som den EU-gemensamma förmågan.
          </note>
          <note>
            Vad gäller den europeiska försvarsfonden är det positivt att
            det nu finns ett förslag till hur samarbetet om försvarsforskning
            och förmågeutveckling kan utvecklas. Det behövs mer resurser till
            forskningen, och det finns en potential och effektivitetsvinster
            i en större samordning av förmågeutveck ­ lingen.
          </note>
          <note>
            En del i arbetet bör vara att säkerställa mångfalden så att även
            små och medelstora länder, till exempel Sverige, och företag kan
            få möjlighet att delta i olika projekt på samma villkor som större
            länder och större företag. Sverige som har en högteknologisk försvarsindustri
            i framkant borde vara en uppskattad deltagare i innovationsprogrammen.
            Det är också viktigt att man ser till företagen i medlemsstaterna
            som sådana och inte var eventuella ägare finns. Utan den nationella
            identiteten på företag skulle exempelvis Bofors i Karlskoga och
            Hägglunds i Örnsköldsvik inte komma i fråga på grund av BAE:s
            ägande. Så kan vi inte ha det.
          </note>
          <note>
            Det gäller att se till att detta inte blir förtäckt, förmultnad
            industripolitik. Låt oss i stället utveckla våra förmågor och
            produkter där det finns ett verkligt intresse och genuin vilja.
            När det gäller finansieringen vill Moderaterna inte att långtidsbudgeten
            ska utökas för att säkerställa tillräckligt med resurser i EU:s
            försvarssamarbete. I stället bör medel omfördelas på ett klokt
            sätt.
          </note>
          <note>
            Fru talman! Till sist vill jag betona att regeringen i framtiden
            bör vara mer proaktiv i arbetet med det europeiska försvaret än
            vad som hittills varit fallet. Den svenska regeringen har varit
            sen in i processen i ett läge när arbetet med det europeiska försvaret
            har tagit fart på allvar. Det gäller såväl samarbetet inom det
            permanent strukturerade samarbetet, Pesco, som samarbetet om forskning
            och förmågor. Det räcker faktiskt inte att komma med faktapromemorior
            och därmed tillhörande oklara ståndpunkter till försvarsutskottet.
            Denna regering är i likhet med alla andra regeringar satt att
            styra och leda – gör det då!
          </note>
          <note>
            Vi i Alliansen vill se möjligheterna och definiera hur Sverige
            kan bidra till ett bättre europeiskt försvarssamarbete. Det handlar
            om hur Sveriges intressen kan tillvaratas i ett tätare samarbete.
            Det finns i dag en vilja hos de flesta länder att fördjupa och
            förstärka samarbetet, och många av strukturerna finns nu på plats.
            Nu är det upp till de enskilda medlemsländerna att utnyttja den
            möjligheten.
          </note>
          <note>
            Då måste Sverige, och ytterst den svenska regeringen, kunna identifiera
            relevanta prioriteringar för att kunna vara med och påverka. Det
            är viktigt att samarbetet inte utformas så att det missgynnar
            unionens små och medelstora länder eller så att den svenska försvarsindustrin
            missgynnas. Sverige måste därför vara aktivt i ett tidigt skede
            och kunna bidra med ett reellt mervärde för att i sin tur påverka
            utvecklingen i en önskvärd riktning.
          </note>
          <note>
            Fru talman! Bakom alla teknikaliteter och fondstrukturer gäller
            det ändå att se det centrala. Med europeiskt samarbete inom alla
            områden försöker vi tillsammans inom EU att säkra freden och därmed
            se till att Flanderns fält inte åter färgas röda.
          </note>
          <note>
            (Applåder)
          </note>
          <note type="speaker">
            Anf. 104 ANDERS SCHRÖDER (MP):
          </note>
          <note>
            Fru talman! Jag vill börja med att tacka Hans Wallmark för den
            lilla historielektionen. Jag instämmer i Alexandra Völkers anförande,
            och jag vill anknyta till det som Allan Widman var inne på om
            småserier och vad det får för effekter på kostnader för materielproduktion.
          </note>
          <note>
            Det är svårt att förneka att Europa i dag har en överproduktion
            av vapensystem. Detta är kopplat till att det finns så många olika
            länder som vill ta fram sin egen materiel i stället för att samarbeta.
            Effekten av detta blir inte bara att det blir dyrt för olika stater
            och deras försvarsmakter. Det här ser vi också i Sverige. Vi vet
            att Sverige har varit ett av de länder i Europa som har lagt störst
            andel av bnp på materiel. Det leder dessutom till att vi får ett
            säkerhetspolitiskt problem. Om man överproducerar måste man naturligtvis
            exportera. Det skapar ett militärindustriellt komplex som riskerar
            att göda osäkerhet snarare än bygga säkerhet.
          </note>
          <note>
            Ett europeiskt samarbete på materielsidan kan därför vara positivt
            och någonting vi utifrån ett grönt synsätt instämmer i som inriktning.
            Sedan måste det göras på rätt sätt, och där är det väldigt centralt
            att regeringen har markerat att detta självklart är på mellanstatlig
            grund. Vi ska också vara restriktiva med de budgetmedel som tillsätts,
            och vi hade gärna sett att det var ännu stramare där. Detta ska
            inte bli en ursäkt för att expandera några materielbudgetar.
          </note>
          <note>
            Själva inriktningen att samarbete skapar möjlighet att dra ned
            på de totala materielanslagen i Europa och samtidigt få mer kvalitet
            och bättre försvarsmakter är dock något vi instämmer i. Vi ser
            fram emot att försvarsfonden förhoppningsvis kan bidra till detta.
          </note>
          <note type="speaker">
            Anf. 105 DANIEL BÄCKSTRÖM (C):
          </note>
          <note>
            Fru talman! När det handlar om denna viktiga, stora framtidsfråga
            är det viktigt att Sverige är aktivt i att påverka innehållet
            och vägvalen samt deltar aktivt i att påverka de förhandlingar
            som förs mellan EU:s länder och de olika organ som förbereder
            de nästa steg som kommer att tas – och behöver tas.
          </note>
          <note>
            Detta är centrala frågor för vår gemensamma förmåga och för säkerheten
            i vårt område. För svensk del är de viktigaste och närmaste försvars-
            och säkerhetspolitiska samarbetena de inom Norden, inom EU och
            med Nato. Det försämrade säkerhetsläget betyder dock att mer behöver
            göras för att utveckla och fördjupa de försvars- och säkerhetspolitiska
            samarbetena.
          </note>
          <note>
            Centerpartiet tycker att EU ska ta sig an de stora, gränsöverskridande
            utmaningarna med tanke på att Europas närområde nu blir alltmer
            osäkert. Gränserna mellan fred och krig suddas ut, och tekniska
            system är sammankopplade mellan många länder. Frågan hur EU och
            medlemsländerna ska hantera sin försvars- och säkerhetspolitik
            är mer aktuell än någonsin. De flesta av länderna brottas med
            bristande tillgång till försvarsförmåga efter många år av inte
            bara besparingar utan även uteblivna satsningar, inte minst i
            materielprojekt.
          </note>
          <note>
            Det är alltså läge att visa framåtanda och ledarskap i dessa
            frågor, men också att bygga samarbete, samordna och samverka –
            dels för att använda pengarna så effektivt som möjligt, så att
            vi får ut så mycket försvarsförmåga och försvarsnytta som möjligt,
            dels för att tydliggöra vår position i vår del av världen, bidra
            till fred och stabilitet samt öka vår militära förmåga.
          </note>
          <note>
            Centerpartiet välkomnar den utveckling som sker på försvarsområdet
            inom EU, och vi anser att Europas länder behöver ta ett betydande
            ansvar – och ett större ansvar – för sin säkerhet. Att det europeiska
            försvarssamarbetet får vara mellanstatligt är också fortsatt viktigt
            för Centerpartiet. Vi vill inte ge upp vår nationella beslutanderätt
            här.
          </note>
          <note>
            Vi ser också att EU och Nato kan komplettera varandra. Det är
            frågor som har tagits upp av olika partiföreträdare i det här
            ämnet. Nato ansvarar för det militära försvaret av den europeiska
            kontinenten medan EU kan bidra till att utveckla de nationella
            försvarsmakterna, inte minst genom forskning och stöd i utvecklingen
            av militära förmågor. Gemensamma inköp av försvarsmateriel i stor
            skala kan pressa kostnader, och på så sätt ökar vi våra nationella
            försvarsmakters möjligheter. Vi ökar också Natos samlade förmåga
            till försvar och till att genomföra insatser via unionen. Detta
            är särskilt viktigt i vårt absoluta närområde.
          </note>
          <note>
            Det finns mycket som talar för att vi ska utveckla detta och
            för att vi kan jobba med strategisk försvarskapacitet. Vi har
            varit inne på effektivitet och samarbetsvinster, liksom på att
            stärka vårt oberoende och vår handlingsfrihet över tid. Vi behöver
            samverka på alla nivåer för att ha en öppenhet gentemot EU:s medborgare
            i våra olika länder. Detta är ett led i att hitta nya och fler
            projekt, samt involvera inte nödvändigtvis alla men fler länder
            i samma projekt. Det finns kriterier för det också, som nämns
            i underlag från EU.
          </note>
          <note>
            Att inte gå in i detta kommer bara att innebära att vi måste
            lösa ännu mer själva. Med tanke på den utmaning vi redan står
            inför med ökande försvarsprisindex och begränsade resurser är
            frågan väldigt tydlig: Skulle vi klara att stärka vår förmåga
            utifrån egen kraft? Detta kommer att både gynna den långsiktiga
            förmågeutvecklingen och stärka företagsutveck ­ lingen i våra
            områden. Som redan har nämnts är centrala frågor luftfarts ­ system,
            satellitkommunikation och it-försvar. Också övervakning, under
            ­ rättelseverksamhet och spaning är aktuellt.
          </note>
          <note>
            Fru talman! När man lyssnar på debattinläggen i detta ämne kan
            man dra slutsatser. Från Sverigedemokraternas sida har jag i dag
            tagit del av ett ganska tydligt erkännande av hur Natos roll i
            vårt närområde faktiskt ser ut. Sverigedemokraterna lyfter fram
            de olika säkerhetspolitiska alternativen och beskriver hur både
            USA och Nato balanserar stormakterna Kina och Ryssland. Det är
            för mig ett tydligt ställningstagande när det gäller vilken roll
            Nato har för svensk säkerhet.
          </note>
          <note>
            Att befintliga strukturer skulle vara bättre än att satsa på
            två olika parallella samarbeten förtjänar ytterligare analys.
            Det förtjänar också en förklaring av vilka strukturer det är man
            hänvisar till från Sverigedemokraternas sida.
          </note>
          <note>
            Det är steg i rätt riktning när det handlar om att erkänna såväl
            Natos förmåga som samarbetet mellan Nato och EU. Det är också
            ett steg i rätt riktning när det handlar om att lägga grunden
            för att Europeiska försvarsfonden ska få förutsättningar att genomföra
            bra projekt som har förankring i medlemsländerna och stöd för
            de viktiga steg som måste tas för att man ska kunna bidra till
            stabilitet och säkerhet.
          </note>
          <note>
            Fru talman! Jag yrkar bifall till utskottets förslag.
          </note>
          <note type="speaker">
            Anf. 106 ROGER RICHTOFF (SD) replik:
          </note>
          <note>
            Fru talman! Det finns mycket i detta som jag tidigare har sagt
            är bra, Daniel Bäckström. Det gäller till exempel forskning, och
            du har räknat upp en hel del. Vi har absolut inga problem med
            att samverka på dessa områden. Men svensk försvarsindustri är
            väldigt stark – vi har ledande utveck ­ ling på vissa områden
            – och vi tror att försvarsindustrin konkurreras ut om man går
            in i ett samarbete med EU som EU ska driva. Vad har man för kompetens
            där för att driva det? Det är inga företagsledare.
          </note>
          <note>
            När det gäller Natos förmåga är den stor. Sedan de fick en ny
            president började de europeiska Natoländerna rusta upp kraftigt.
            Vi vill också rusta upp kraftigt – ja, inte alla partier, men
            Sverigedemokraterna och Liberaler ­ na vill rusta upp kraftigt.
            Jag tror att även Moderaterna ligger på 9 miljar ­ der, alltså
            en rejäl upprustning i förhållande till regeringen. Vår roll är
            dock att vara militärt alliansfritt, gärna i förbund med Finland.
            Detta arbetas fram, och det tycker vi att regeringen och försvarsministern
            jobbar med på ett bra sätt.
          </note>
          <note>
            Vi tror på militär alliansfrihet. Vi tror att det stärker och
            bidrar till säkerheten i Östersjöområdet. Skulle det öka eller
            minska säkerheten i vår del av Europa om Östersjön omslöts av
            Natoländer – om man gjorde Östersjön till ett Natoinnanhav? Där
            har vi olika uppfattningar.
          </note>
          <note type="speaker">
            Anf. 107 DANIEL BÄCKSTRÖM (C) replik:
          </note>
          <note>
            Fru talman! Jag delar inte Roger Richtoffs beskrivning av att
            EU-länderna ska ha börjat rusta upp sedan Nato fick en ny president.
          </note>
          <note>
            Vi får gå ännu längre tillbaka i tiden än till när USA fick ny
            president, om det var det som åsyftades. Det säkerhetspolitiska
            läget har gradvis försämrats men också drastiskt försämrats efter
            flera aktuella händelser och också pågående skeenden i vårt närområde.
            Vi har Ukraina, Georgien, annekteringen av Krim, underrättelseverksamhet
            och hybridhot mot vårt område och vårt land men också mot EU och
            EU:s länder. Den försämrade säkerhetsbilden handlar inte om Natos
            ageranden utan om andra länders ageranden, vilket jag antar att
            Roger Richtoff är mycket väl medveten om.
          </note>
          <note>
            Vi har allt att vinna på att utveckla det europeiska samarbetet
            och att fortsätta att bygga ett fungerande samverkansarbete inom
            de områdena för att utveckla företagandet både i Sverige och i
            övriga länder. Det ger möjligheter till fler projekt och utvecklingsprojekt
            för framtiden. Det är grundläggande, och vi behöver det. Några
            av kriterierna är att minst tre företag i minst två länder ska
            delta för att man ska kunna få till projekt i den riktningen.
            Jag ser en möjlighet för svenska företag att kunna vara med i
            utvecklingsprojekten och också kunna ta del av finansiering gemensamt
            inom Europeiska unionen.
          </note>
          <note>
            Vi måste givetvis vara vaksamma och se till att det går i den
            riktning som Sverige önskar. Vi måste få en gemensam bild över
            vad vår försvarsförmåga kräver långsiktigt och också i relation
            till vad övriga länder har för ambitioner.
          </note>
          <note type="speaker">
            Anf. 108 ROGER RICHTOFF (SD) replik:
          </note>
          <note>
            Fru talman! Vi har uttryckt en oro för den skrivning som finns.
            Det har jag tidigare redogjort för. Den oron står kvar. Men jag
            vill understryka att det finns samarbetsområden som vi tycker
            är riktigt bra.
          </note>
          <note>
            Jag har en fråga. Alliansen och alla partier, också Centerpartiet,
            säger här: Vi ska inte gå in i en gemensam försvarsstruktur, en
            försvarsmakt i EU. Då är min fråga: Stämmer det, eller stämmer
            det inte, att ni i Europaparlamentet har röstat för ett gemensamt
            EU-försvar med siffrorna 369 för och 255 emot? Ledamöterna från
            de svenska allianspartierna röstade i den omröstningen för ett
            gemensamt EU-försvar inklusive ett militärt EU-högkvarter och
            fasta militära EU-strukturer. Stämmer det, eller stämmer det inte?
            Det är den ena frågan.
          </note>
          <note>
            Den andra frågan som jag skulle vilja få belyst är att ni talar
            om att Europa skulle kunna göra en insats. Är det en militär insats?
            Hur ska den byggas upp? Hur ska den övas? Hur stor är den kostnaden?
            Är det en insats i form av en stående brigad, eller vad menar
            centerpartisten Daniel Bäckström med det? Vad är insatsen för
            någonting? Jag vill samtidigt få svar på frågan: Stämmer det att
            ni har röstat på ett sätt i EU och står här i kammaren säger att
            ni inte ska ha ett gemensamt försvar?
          </note>
          <note type="speaker">
            Anf. 109 DANIEL BÄCKSTRÖM (C) replik:
          </note>
          <note>
            Fru talman! För Centerpartiets del välkomnar vi utvecklingen
            som sker inom försvarsområdet i EU. Vi ser att Europas länder
            behöver ta ett större gemensamt ansvar. Vi arbetar i den riktningen
            såväl i Sverige som i det arbetsområde som EU har. Vi ser att
            det är betydelsefullt också för att stärka vår nationella förmågeutveckling.
            Det ska bygga på mellanstatlighet, och det ska fortsatt vara viktigt
            att inte ge upp den nationella beslutanderätten. Det är vår position.
            Det är också utgångspunkten när vi röstar i EU.
          </note>
          <note>
            Roger Richtoff har flera delar i Sverigedemokraternas avvikande
            mening utifrån utskottsbehandlingen. Att hänvisa till befintliga
            strukturer som alternativ till fördjupat EU-samarbete väcker frågan:
            Vilka är det då man talar om? Vilka strukturer är det man hänvisar
            till för att kunna ha ett stabilt och bra läge i Östersjöområdet?
          </note>
          <note>
            Jag ser att det i så fall antingen är Nato, Norden eller Finland,
            som Roger Richtoff nämner. Om det är otillräckligt eller tillräckligt
            får framtiden utvisa. Eller är det andra strukturer åt öster som
            Roger Richtoff menar är det som är alternativet till att gå vidare
            inom ramen för EU?
          </note>
          <note>
            Jag har också hört att Sverige, som Roger Richtoff nämner, har
            mycket att vinna inom ramen för EU-samarbetet. Vi får hoppas att
            det leder rätt. För Centerpartiets del står vi bakom det. Vi kommer
            också att följa utvecklingen.
          </note>
          <note>
            Vi ser dessutom att det går att förena en utvecklad försvarsforskning
            och samarbete inom ramen för EU plus att Sverige går med och blir
            fullvärdig medlem i Nato. Vi tror att det är nödvändigt för att
            säkra vårt närområde men också för att bygga fred och säkerhet
            i Europa.
          </note>
          <note type="speaker">
            Anf. 110 MIKAEL OSCARSSON (KD):
          </note>
          <note>
            Fru talman! Låt mig börja med att yrka bifall till försvarsutskottets
            förslag i utlåtandet i dess helhet.
          </note>
          <note>
            Vi befinner oss i ett allt tuffare säkerhetspolitiskt läge. Det
            har varit en utveckling under ett antal år. Medan vi talar har
            vi ett krig som pågår i östra Ukraina. Flera har också varit inne
            på och påmint om den olagliga annektering som Ryssland har gjort
            av Krim. Det finns anledning för oss i Sverige och i Sveriges
            riksdag att på olika sätt stärka vår förmåga.
          </note>
          <note>
            Här tas det steg i det svenska försvaret där vi på olika sätt
            stärker det militära och civila försvaret. Det är viktigt. Det
            är en plikt vi har att se till att stärka skyddet mot yttre hot.
            Men vi vet alla här i kammaren att vi bygger säkerhet gemensamt
            med andra länder.
          </note>
          <note>
            Nu är inte detta en Natodebatt. Jag vill ändå flika in att vi
            i dag är nära partner med Nato, vilket är väldigt bra och viktigt.
            Men vi behöver också i förlängningen bli en fullvärdig medlem
            av Nato för att kunna bidra till försvaret, till den gemensamma
            säkerheten och också stärka skyddet för Sverige.
          </note>
          <note>
            I dag diskuterar vi det samarbete som är under utveckling för
            EU och ett ökat europeiskt samarbete på försvarsmaterielområdet.
            Det är någonting som Kristdemokraterna välkomnar. Sverige bör
            vara drivande i att utveckla samarbetet där man ser att det finns
            bra möjligheter för samarbete och effektivitetsvinster för att
            höja såväl enskilda försvarsförmågor som gemensamma försvarsförmågor.
          </note>
          <note>
            Samtidigt är vi inte inne på, som flera har sagt, att göra någon
            gemensam EU-armé. Det handlar i stället om att fördjupa samarbetet,
            underrättelsearbetet och cybersäkerheten, vilket är någonting
            som jag personligen är väldigt engagerad i. Det handlar om att
            på olika sätt stärka den bristande cybersäkerhet som finns i vårt
            land och runt om i Europa. Där är vi väldigt sårbara mot attacker.
            Det är något som vi alla ha r varit varse senaste tiden. Vi behöver
            öka och stärka vår förmåga såväl nationellt som inom EU där vi
            kan samarbeta.
          </note>
          <note>
            När det gäller frågan om Europeiska försvarsfonden anser vi i
            likhet med majoriteten i utskottet att EU:s medel ska ge likvärdiga
            möjligheter till industrin i alla europeiska länder. Det är också
            viktigt, som vi påpekar, att det inte på något sätt ska dubblera
            sådant som Nato redan gör. Det är någonting som man kom överens
            om på Natotoppmötet i Warszawa 2016. Det finns en gemensam deklaration
            från Nato och EU hur de två organisationerna ömsesidigt ska stärka
            sina strategiska partnerskap och inte dubbelarbeta på något sätt.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 15.)
          </note>
          <note>
            § 14 Förlängd övergångsperiod för understödsföreningar
          </note>
          <note>
            Finansutskottets betänkande 2017/18:FiU14
          </note>
          <note>
            Förlängd övergångsperiod för understödsföreningar (prop. 2017/18:3)
          </note>
          <note>
            föredrogs.
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            (Beslut fattades under § 15.)
          </note>
          <note>
            Ajournering
          </note>
          <note>
            Kammaren beslutade kl. 15.00 på förslag av förste vice talmannen
            att ajournera sammanträdet till kl. 16.00, då votering skulle
            äga rum.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 16.00.
          </note>
          <note>
            § 15 Beslut om ärenden som slutdebatterats vid dagens sammanträde
          </note>
          <note>
            JuU2 Effektivare lagstiftning mot vuxnas kontakter med barn i
            sexuellt syfte
          </note>
          <note>
            Kammaren biföll utskottets förslag.
          </note>
          <note>
            JuU3 En utvidgad möjlighet till uteslutning av advokater
          </note>
          <note>
            Kammaren biföll utskottets förslag.
          </note>
          <note>
            JuU4 Nya regler om bevisinhämtning inom EU
          </note>
          <note>
            Här hade endast yrkats bifall till utskottet s förslag till beslut.
            Förslaget innebar dock att en förvaltningsuppgift som innefattade
            myndighetsutövning skulle få överlåtas till en annan stat. Riksdagens
            beslut skulle därför fattas i den ordning som föreskrivits i 10
            kap. 6 § andra stycket regeringsformen. Det innebar att beslutet
            skulle fattas antingen genom att minst tre fjärdedelar av de röstande
            och mer än hälften av riksdagens ledamöter röstade ja eller i
            den ordning som gällde för stiftande av grundlag. Utskottet hade
            föreslagit att lagförslaget skulle antas direkt med ett enda beslut
            genom kvalificerad majoritet.
          </note>
          <note>
            Beslutet skulle enligt riksdagsordningen fattas genom votering.
          </note>
          <note>
            Votering:
          </note>
          <note>
            301 för utskottet
          </note>
          <note>
            48 frånvarande
          </note>
          <note>
            Talmannen konstaterade att minst tre fjärdedelar av de röstande
            och mer än hälften av riksdagens ledamöter hade röstat ja, och
            kammaren hade således bifallit utskottets förslag till beslut.
          </note>
          <note>
            Partivis fördelning av rösterna:
          </note>
          <note>
            För utskottet: 10 0 S, 74 M, 38 SD, 23 MP, 17 C, 17 V, 16 L,
            14 KD, 2 -
          </note>
          <note>
            Frånvarande: 13 S, 9 M, 8 SD, 2 MP, 5 C, 4 V, 3 L, 2 KD, 2 -
          </note>
          <note>
            AU3 Utvidgat skydd mot diskriminering i form av bristande tillgänglighet
          </note>
          <note>
            Punkt 1 (Utvidgat skydd mot diskriminering i form av bristande
            tillgänglighet)
          </note>
          <note>
            1. utskottet
          </note>
          <note>
            2. res. 1 (M, C)
          </note>
          <note>
            3. res. 2 (SD)
          </note>
          <note>
            Förberedande votering:
          </note>
          <note>
            91 för res. 1
          </note>
          <note>
            40 för res. 2
          </note>
          <note>
            169 avstod
          </note>
          <note>
            49 frånvarande
          </note>
          <note>
            Kammaren biträdde res. 1.
          </note>
          <note>
            Helena Bonnier (M) anmälde att hon avsett att rösta ja men markerats
            som frånvarande.
          </note>
          <note>
            Huvudvotering:
          </note>
          <note>
            170 för utskottet
          </note>
          <note>
            91 för res. 1
          </note>
          <note>
            40 avstod
          </note>
          <note>
            48 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 100 S, 23 MP, 17 V, 16 L, 14 KD
          </note>
          <note>
            För res. 1: 74 M, 17 C
          </note>
          <note>
            Avstod: 38 SD, 2 -
          </note>
          <note>
            Frånvarande: 13 S, 9 M, 8 SD, 2 MP, 5 C, 4 V, 3 L, 2 KD, 2 -
          </note>
          <note>
            Punkt 2
          </note>
          <note>
            Kammaren biföll utskottets förslag.
          </note>
          <note>
            Punkt 3 (Varaktighetsrekvisitet i skälighetsbedömningen)
          </note>
          <note>
            1. utskottet
          </note>
          <note>
            2. res. 3 (SD)
          </note>
          <note>
            Votering:
          </note>
          <note>
            246 för utskottet
          </note>
          <note>
            40 för res. 3
          </note>
          <note>
            15 avstod
          </note>
          <note>
            48 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 100 S, 74 M, 23 MP, 17 C, 2 V, 16 L, 14 KD
          </note>
          <note>
            För res. 3: 38 SD, 2 -
          </note>
          <note>
            Avstod: 15 V
          </note>
          <note>
            Frånvarande: 13 S, 9 M, 8 SD, 2 MP, 5 C, 4 V, 3 L, 2 KD, 2 -
          </note>
          <note>
            Rossana Dinamarca och Håkan Svenneling (båda V) anmälde att de
            avsett att avstå från att rösta men markerats ha röstat ja.
          </note>
          <note>
            SoU6 Redovisning av fördelning av medel från Allmänna arvsfonden
            under budgetåret 2016
          </note>
          <note>
            1. utskottet
          </note>
          <note>
            2. res. (SD)
          </note>
          <note>
            Votering:
          </note>
          <note>
            259 för utskottet
          </note>
          <note>
            41 för res.
          </note>
          <note>
            49 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 99 S, 73 M, 23 MP, 17 C, 17 V, 16 L, 14 KD
          </note>
          <note>
            För res.: 1 M, 38 SD, 2 -
          </note>
          <note>
            Frånvarande: 14 S, 9 M, 8 SD, 2 MP, 5 C, 4 V, 3 L, 2 KD, 2 -
          </note>
          <note>
            Dag Klackenberg (M) anmälde att han avsett att rösta ja men markerats
            ha röstat nej.
          </note>
          <note>
            MJU6 Genomförande av ändringar i förnybartdirektivet – ILUC
          </note>
          <note>
            Punkt 1
          </note>
          <note>
            Kammaren biföll utskottets förslag.
          </note>
          <note>
            Punkt 2 (Analys av konsekvenser)
          </note>
          <note>
            1. utskottet
          </note>
          <note>
            2. res. 1 (S, MP, V)
          </note>
          <note>
            Votering:
          </note>
          <note>
            161 för utskottet
          </note>
          <note>
            140 för res. 1
          </note>
          <note>
            48 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 74 M, 38 SD, 17 C, 16 L, 14 KD, 2 -
          </note>
          <note>
            För res. 1: 100 S, 23 MP, 17 V
          </note>
          <note>
            Frånvarande: 13 S, 9 M, 8 SD, 2 MP, 5 C, 4 V, 3 L, 2 KD, 2 -
          </note>
          <note>
            Punkt 3 (Långsiktiga villkor för biodrivmedel)
          </note>
          <note>
            1. utskottet
          </note>
          <note>
            2. res. 2 (S, MP, V)
          </note>
          <note>
            Votering:
          </note>
          <note>
            161 för utskottet
          </note>
          <note>
            140 för res. 2
          </note>
          <note>
            48 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 74 M, 38 SD, 17 C, 16 L, 14 KD, 2 -
          </note>
          <note>
            För res. 2: 100 S, 23 MP, 17 V
          </note>
          <note>
            Frånvarande: 13 S, 9 M, 8 SD, 2 MP, 5 C, 4 V, 3 L, 2 KD, 2 -
          </note>
          <note>
            Punkt 4 (Tillgång till hållbara drivmedel)
          </note>
          <note>
            1. utskottet
          </note>
          <note>
            2. res. 3 (M, C, L, KD)
          </note>
          <note>
            Votering:
          </note>
          <note>
            179 för utskottet
          </note>
          <note>
            122 för res. 3
          </note>
          <note>
            48 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 99 S, 38 SD, 23 MP, 17 V, 2 -
          </note>
          <note>
            För res. 3: 1 S, 74 M, 17 C, 16 L, 14 KD
          </note>
          <note>
            Frånvarande: 13 S, 9 M, 8 SD, 2 MP, 5 C, 4 V, 3 L, 2 KD, 2 -
          </note>
          <note>
            UbU4 Fortsatt giltighet av lagen om vissa register för forskning
            om vad arv och miljö betyder för människors hälsa
          </note>
          <note>
            Kammaren biföll utskottets förslag.
          </note>
          <note>
            CU4 Påminnelse vid utebliven betalning av årlig avgift enligt
            fastighetsmäklarlagen
          </note>
          <note>
            Punkt 1
          </note>
          <note>
            Kammaren biföll utskottets förslag.
          </note>
          <note>
            Punkt 2 (Återkallelse av registrering)
          </note>
          <note>
            1. utskottet
          </note>
          <note>
            2. res. (M, C, L, KD)
          </note>
          <note>
            Votering:
          </note>
          <note>
            179 för utskottet
          </note>
          <note>
            122 för res.
          </note>
          <note>
            48 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 99 S, 38 SD, 23 MP, 17 V, 2 -
          </note>
          <note>
            För res.: 1 S, 74 M, 17 C, 16 L, 14 KD
          </note>
          <note>
            Frånvarande: 13 S, 9 M, 8 SD, 2 MP, 5 C, 4 V, 3 L, 2 KD, 2 -
          </note>
          <note>
            CU2 Sjöfylleri
          </note>
          <note>
            Kammaren biföll utskottets förslag.
          </note>
          <note>
            UU5 Diskussionsunderlag om det europeiska försvarets framtid
          </note>
          <note>
            Utskottets förslag till beslut med godkännande av
          </note>
          <note>
            1. utskottets motivering
          </note>
          <note>
            2. motiveringen i res. 1 (M, C, L, KD)
          </note>
          <note>
            3. motiveringen i res. 2 (SD)
          </note>
          <note>
            Förberedande votering:
          </note>
          <note>
            121 för res. 1
          </note>
          <note>
            39 för res. 2
          </note>
          <note>
            140 avstod
          </note>
          <note>
            49 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            140 för utskottet
          </note>
          <note>
            120 för res. 1
          </note>
          <note>
            41 avstod
          </note>
          <note>
            48 frånvarande
          </note>
          <note>
            Kammaren biföll utskottets förslag till beslut med godkännande
            av utskottets motivering.
          </note>
          <note>
            Partivis fördelning av rösterna:
          </note>
          <note>
            För utskottet: 100 S, 23 MP, 17 V
          </note>
          <note>
            För res. 1: 74 M, 17 C, 15 L, 14 KD
          </note>
          <note>
            Avstod: 38 SD, 1 L, 2 -
          </note>
          <note>
            Frånvarande: 13 S, 9 M, 8 SD, 2 MP, 5 C, 4 V, 3 L, 2 KD, 2 -
          </note>
          <note>
            FöU10 Start för Europeiska försvarsfonden
          </note>
          <note>
            Utskottets förslag till beslut med godkännande av
          </note>
          <note>
            1. utskottets motivering
          </note>
          <note>
            2. motiveringen i res. 1 (SD)
          </note>
          <note>
            3. motiveringen i res. 2 (V)
          </note>
          <note>
            Förberedande votering:
          </note>
          <note>
            40 för res. 1
          </note>
          <note>
            17 för res. 2
          </note>
          <note>
            243 avstod
          </note>
          <note>
            49 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            244 för utskottet
          </note>
          <note>
            40 för res. 1
          </note>
          <note>
            17 avstod
          </note>
          <note>
            48 frånvarande
          </note>
          <note>
            Kammaren biföll utskottets förslag till beslut med godkännande
            av utskottets motivering.
          </note>
          <note>
            Partivis fördelning av rösterna:
          </note>
          <note>
            För utskottet: 1 00 S, 74 M, 23 MP, 17 C, 16 L, 14 KD
          </note>
          <note>
            För res. 1: 38 SD, 2 -
          </note>
          <note>
            Avstod: 17 V
          </note>
          <note>
            Frånvarande: 13 S, 9 M, 8 SD, 2 MP, 5 C, 4 V, 3 L, 2 KD, 2 -
          </note>
          <note>
            FiU14 Förlängd övergångsperiod för understödsföreningar
          </note>
          <note>
            Kammaren biföll utskottets förslag.
          </note>
          <note>
            § 16 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 7 november
          </note>
          <note>
            2017/18:107 Säkerhetsklassad information på Transportstyrelsen
          </note>
          <note>
            av Jessica Rosencrantz (M)
          </note>
          <note>
            till statsrådet Tomas Eneroth (S)
          </note>
          <note>
            2017/18:108 Långa sjukskrivningar
          </note>
          <note>
            av Johan Forssell (M)
          </note>
          <note>
            till socialminister Annika Strandhäll (S)
          </note>
          <note>
            2017/18:109 Övergrepp inom idrotten
          </note>
          <note>
            av Saila Quicklund (M)
          </note>
          <note>
            till socialminister Annika Strandhäll (S)
          </note>
          <note>
            2017/18:110 Torskkvoterna i Östersjön
          </note>
          <note>
            av Isabella Hökmark (M)
          </note>
          <note>
            till statsrådet Sven-Erik Bucht (S)
          </note>
          <note>
            2017/18:111 Riktade statsbidrag
          </note>
          <note>
            av Anette Åkesson (M)
          </note>
          <note>
            till finansminister Magdalena Andersson (S)
          </note>
          <note>
            § 17 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 7 november
          </note>
          <note>
            2017/18:221 Vattenläcka i Göteborg utan att varnings-sms skickades
            ut
          </note>
          <note>
            av Robert Hannah (L)
          </note>
          <note>
            till justitie- och inrikesminister Morgan Johansson (S)
          </note>
          <note>
            2017/18:222 Svenske medborgaren Gui Minhais frisläppande från
            Kina
          </note>
          <note>
            av Robert Hannah (L)
          </note>
          <note>
            till utrikesminister Margot Wallström (S)
          </note>
          <note>
            2017/18:223 Förmyndarskap i Saudiarabien
          </note>
          <note>
            av Christina Örnebjär (L)
          </note>
          <note>
            till utrikesminister Margot Wallström (S)
          </note>
          <note>
            2017/18:224 Nationell strategi för att eliminera hepatit C
          </note>
          <note>
            av Jenny Petersson (M)
          </note>
          <note>
            till socialminister Annika Strandhäll (S)
          </note>
          <note>
            2017/18:225 Internationella kriminella nätverk i Sverige
          </note>
          <note>
            av Lars-Arne Staxäng (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2017/18:226 Likvärdig undervisningstid för alla elever
          </note>
          <note>
            av Anette Åkesson (M)
          </note>
          <note>
            till utbildningsminister Gustav Fridolin (MP)
          </note>
          <note>
            2017/18:227 Den ekonomiska politikens påverkan på Värmland
          </note>
          <note>
            av Pål Jonson (M)
          </note>
          <note>
            till finansminister Magdalena Andersson (S)
          </note>
          <note>
            2017/18:228 Särläkemedel
          </note>
          <note>
            av Robert Hannah (L)
          </note>
          <note>
            till socialminister Annika Strandhäll (S)
          </note>
          <note>
            2017/18:229 Donation och transplantation av organ
          </note>
          <note>
            av Barbro Westerholm (L)
          </note>
          <note>
            till socialminister Annika Strandhäll (S)
          </note>
          <note>
            2017/18:230 Restriktionerna för transport av farligt gods genom
            Öre ­ sundstunneln
          </note>
          <note>
            av Boriana Åberg (M)
          </note>
          <note>
            till statsrådet Tomas Eneroth (S)
          </note>
          <note>
            2017/18:231 Sjöfartsforskning
          </note>
          <note>
            av Boriana Åberg (M)
          </note>
          <note>
            till statsrådet Helene Hellmark Knutsson (S)
          </note>
          <note>
            2017/18:232 Väntan på organdonation
          </note>
          <note>
            av Karin Rågsjö (V)
          </note>
          <note>
            till socialminister Annika Strandhäll (S)
          </note>
          <note>
            2017/18:233 Arbetsförmedlingens flytt
          </note>
          <note>
            av Erik Andersson (M)
          </note>
          <note>
            till arbetsmarknads- och etableringsminister Ylva Johansson (S)
          </note>
          <note>
            § 18 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 7 november
          </note>
          <note>
            2017/18:163 Bristen på teckenspråkstolkar
          </note>
          <note>
            av Robert Hannah (L)
          </note>
          <note>
            till arbetsmarknads- och etableringsminister Ylva Johansson (S)
          </note>
          <note>
            den 8 november
          </note>
          <note>
            2017/18:175 Djurskydd
          </note>
          <note>
            av Elin Lundgren (S)
          </note>
          <note>
            till statsrådet Sven-Erik Bucht (S)
          </note>
          <note>
            2017/18:178 Sverige tillsammans
          </note>
          <note>
            av Jesper Skalberg Karlsson (M)
          </note>
          <note>
            till arbetsmarknads- och etableringsminister Ylva Johansson (S)
          </note>
          <note>
            2017/18:186 Höjning av ombudsersättningarna till lanthandlarna
          </note>
          <note>
            av Laila Naraghi (S)
          </note>
          <note>
            till statsrådet Sven-Erik Bucht (S)
          </note>
          <note>
            2017/18:182 Nordens Folkhögskola
          </note>
          <note>
            av Cassandra Sundin (SD)
          </note>
          <note>
            till kultur- och demokratiminister Alice Bah Kuhnke (MP)
          </note>
          <note>
            2017/18:184 Belysning på landsbygden
          </note>
          <note>
            av Jesper Skalberg Karlsson (M)
          </note>
          <note>
            till statsrådet Tomas Eneroth (S)
          </note>
          <note>
            2017/18:191 Vilda djur på cirkus
          </note>
          <note>
            av Birgitta Ohlsson (L)
          </note>
          <note>
            till statsrådet Sven-Erik Bucht (S)
          </note>
          <note>
            2017/18:201 ICAO och skatt på flygbränsle
          </note>
          <note>
            av Jens Holm (V)
          </note>
          <note>
            till statsrådet Tomas Eneroth (S)
          </note>
          <note>
            2017/18:203 Vinterdäckskrav på samtliga axlar
          </note>
          <note>
            av Jessica Rosencrantz (M)
          </note>
          <note>
            till statsrådet Tomas Eneroth (S)
          </note>
          <note>
            2017/18:204 Ålfiskestopp i alla EU-vatten
          </note>
          <note>
            av Jens Holm (V)
          </note>
          <note>
            till statsrådet Sven-Erik Bucht (S)
          </note>
          <note>
            § 19 Kammaren åtskildes kl. 16.12.
          </note>
          <note>
            Sammanträdet leddes
          </note>
          <note>
            av talmannen från dess början till och med § 8 anf. 43 (delvis),
          </note>
          <note>
            av tredje vice talmannen därefter till och med § 11 anf. 78 (delvis),
          </note>
          <note>
            av förste vice talmannen därefter till ajourneringen kl. 15.00
            och
          </note>
          <note>
            av talmannen därefter till des s slut.
          </note>
          <note>
            Vid protokollet
          </note>
          <note>
            ANN LARSSON
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Anmälan om fördröjda svar på interpellationer
          </note>
          <note>
            § 2 Ärenden för hänvisning till utskott
          </note>
          <note>
            § 3 Effektivare lagstiftning mot vuxnas kontakter med barn i
            sexuellt syfte
          </note>
          <note>
            Justitieutskottets betänkande 2017/18:JuU2
          </note>
          <note>
            Anf. 1 GUSTAF LANTZ (S)
          </note>
          <note>
            Anf. 2 ELLEN JUNTTI (M)
          </note>
          <note>
            Anf. 3 ADAM MARTTINEN (SD)
          </note>
          <note>
            (Beslut fattades under § 15.)
          </note>
          <note>
            § 4 En utvidgad möjlighet till uteslutning av advokater
          </note>
          <note>
            Justitieutskottets betänkande 2017/18:JuU3
          </note>
          <note>
            (Beslut fattades under § 15.)
          </note>
          <note>
            § 5 Nya regler om bevisinhämtning inom EU
          </note>
          <note>
            Justitieutskottets betänkande 2017/18:JuU4
          </note>
          <note>
            (Beslut fattades under § 15.)
          </note>
          <note>
            § 6 Utvidgat skydd mot diskriminering i form av bristande tillgänglighet
          </note>
          <note>
            Arbetsmarknadsutskottets betänkande 2017/18:AU3
          </note>
          <note>
            Anf. 4 ERIK ANDERSSON (M)
          </note>
          <note>
            Anf. 5 PAULA BIELER (SD)
          </note>
          <note>
            Anf. 6 ANNIKA QARLSSON (C)
          </note>
          <note>
            Anf. 7 EVA-LENA JANSSON (S)
          </note>
          <note>
            Anf. 8 ANNIKA QARLSSON (C) replik
          </note>
          <note>
            Anf. 9 EVA-LENA JANSSON (S) replik
          </note>
          <note>
            Anf. 10 ANNIKA QARLSSON (C) replik
          </note>
          <note>
            Anf. 11 EVA-LENA JANSSON (S) replik
          </note>
          <note>
            Anf. 12 ERIK ANDERSSON (M) replik
          </note>
          <note>
            Anf. 13 EVA-LENA JANSSON (S) replik
          </note>
          <note>
            Anf. 14 ERIK ANDERSSON (M) replik
          </note>
          <note>
            Anf. 15 EVA-LENA JANSSON (S) replik
          </note>
          <note>
            Anf. 16 ALI ESBATI (V)
          </note>
          <note>
            Anf. 17 PAULA BIELER (SD) replik
          </note>
          <note>
            Anf. 18 ALI ESBATI (V) replik
          </note>
          <note>
            Anf. 19 PAULA BIELER (SD) replik
          </note>
          <note>
            Anf. 20 ALI ESBATI (V) replik
          </note>
          <note>
            Anf. 21 FREDRIK MALM (L)
          </note>
          <note>
            Anf. 22 PAULA BIELER (SD) replik
          </note>
          <note>
            Anf. 23 FREDRIK MALM (L) replik
          </note>
          <note>
            Anf. 24 PAULA BIELER (SD) replik
          </note>
          <note>
            Anf. 25 FREDRIK MALM (L) replik
          </note>
          <note>
            Anf. 26 DÉSIRÉE PETHRUS (KD)
          </note>
          <note>
            Anf. 27 Kultur- och demokratiminister ALICE BAH KUHNKE (MP)
          </note>
          <note>
            Anf. 28 ERIK ANDERSSON (M) replik
          </note>
          <note>
            Anf. 29 Kultur- och demokratiminister ALICE BAH KUHNKE (MP) replik
          </note>
          <note>
            Anf. 30 ERIK ANDERSSON (M) replik
          </note>
          <note>
            Anf. 31 Kultur- och demokratiminister ALICE BAH KUHNKE (MP) replik
          </note>
          <note>
            Anf. 32 PAULA BIELER (SD) replik
          </note>
          <note>
            Anf. 33 Kultur- och demokratiminister ALICE BAH KUHNKE (MP) replik
          </note>
          <note>
            Anf. 34 PAULA BIELER (SD) replik
          </note>
          <note>
            Anf. 35 Kultur- och demokratiminister ALICE BAH KUHNKE (MP) replik
          </note>
          <note>
            Anf. 36 ANNIKA QARLSSON (C) replik
          </note>
          <note>
            Anf. 37 Kultur- och demokratiminister ALICE BAH KUHNKE (MP) replik
          </note>
          <note>
            Anf. 38 ANNIKA QARLSSON (C) replik
          </note>
          <note>
            Anf. 39 Kultur- och demokratiminister ALICE BAH KUHNKE (MP) replik
          </note>
          <note>
            (Beslut fattades under § 15.)
          </note>
          <note>
            § 7 Redovisning av fördelning av medel från Allmänna arvsfonden
            under budgetåret 2016
          </note>
          <note>
            Socialutskottets betänkande 2017/18:SoU6
          </note>
          <note>
            Anf. 40 CHRISTINA ÖSTBERG (SD)
          </note>
          <note>
            Anf. 41 CATHARINA BRÅKENHIELM (S)
          </note>
          <note>
            (Beslut fattades under § 15.)
          </note>
          <note>
            § 8 Genomförande av ändringar i förnybartdirektivet – ILUC
          </note>
          <note>
            Miljö- och jordbruksutskottets betänkande 2017/18:MJU6
          </note>
          <note>
            Anf. 42 JOHAN BÜSER (S)
          </note>
          <note>
            Anf. 43 MARIA MALMER STENERGARD (M)
          </note>
          <note>
            Anf. 44 JOHAN BÜSER (S) replik
          </note>
          <note>
            Anf. 45 MARIA MALMER STENERGARD (M) replik
          </note>
          <note>
            Anf. 46 JOHAN BÜSER (S) replik
          </note>
          <note>
            Anf. 47 MARIA MALMER STENERGARD (M) replik
          </note>
          <note>
            Anf. 48 STINA BERGSTRÖM (MP)
          </note>
          <note>
            Anf. 49 MARIA MALMER STENERGARD (M) replik
          </note>
          <note>
            Anf. 50 STINA BERGSTRÖM (MP) replik
          </note>
          <note>
            Anf. 51 MARIA MALMER STENERGARD (M) replik
          </note>
          <note>
            Anf. 52 STINA BERGSTRÖM (MP) replik
          </note>
          <note>
            Anf. 53 RICKARD NORDIN (C)
          </note>
          <note>
            Anf. 54 STINA BERGSTRÖM (MP) replik
          </note>
          <note>
            Anf. 55 RICKARD NORDIN (C) replik
          </note>
          <note>
            Anf. 56 STINA BERGSTRÖM (MP) replik
          </note>
          <note>
            Anf. 57 RICKARD NORDIN (C) replik
          </note>
          <note>
            Anf. 58 JENS HOLM (V)
          </note>
          <note>
            Anf. 59 RICKARD NORDIN (C) replik
          </note>
          <note>
            Anf. 60 JENS HOLM (V) replik
          </note>
          <note>
            Anf. 61 RICKARD NORDIN (C) replik
          </note>
          <note>
            Anf. 62 JENS HOLM (V) replik
          </note>
          <note>
            Anf. 63 LARS TYSKLIND (L)
          </note>
          <note>
            Anf. 64 LARS-AXEL NORDELL (KD)
          </note>
          <note>
            Anf. 65 MARTIN KINNUNEN (SD)
          </note>
          <note>
            Anf. 66 JENS HOLM (V) replik
          </note>
          <note>
            Anf. 67 MARTIN KINNUNEN (SD) replik
          </note>
          <note>
            Anf. 68 JENS HOLM (V) replik
          </note>
          <note>
            Anf. 69 MARTIN KINNUNEN (SD) replik
          </note>
          <note>
            (Beslut fattades under § 15.)
          </note>
          <note>
            § 9 Fortsatt giltighet av lagen om vissa register för forskning
            om vad arv och miljö betyder för människors hälsa
          </note>
          <note>
            Utbildningsutskottets betänkande 2017/18:UbU4
          </note>
          <note>
            (Beslut fattades under § 15.)
          </note>
          <note>
            § 10 Påminnelse vid utebliven betalning av årlig avgift enligt
            fastighetsmäklarlagen
          </note>
          <note>
            Civilutskottets betänkande 2017/18:CU4
          </note>
          <note>
            Anf. 70 CARL-OSKAR BOHLIN (M)
          </note>
          <note>
            Anf. 71 OLA JOHANSSON (C)
          </note>
          <note>
            Anf. 72 LEIF NYSMED (S)
          </note>
          <note>
            (Beslut fattades under § 15.)
          </note>
          <note>
            § 11 Sjöfylleri
          </note>
          <note>
            Civilutskottets betänkande 2017/18:CU2
          </note>
          <note>
            Anf. 73 CAROLINE SZYBER (KD)
          </note>
          <note>
            Anf. 74 JOHAN LÖFSTRAND (S)
          </note>
          <note>
            Anf. 75 LARS BECKMAN (M)
          </note>
          <note>
            Anf. 76 MIKAEL ESKILANDERSSON (SD)
          </note>
          <note>
            Anf. 77 OLA JOHANSSON (C)
          </note>
          <note>
            Anf. 78 LOTTA JOHNSSON FORNARVE (V)
          </note>
          <note>
            (Beslut fattades under § 15.)
          </note>
          <note>
            § 12 Diskussionsunderlag om det europeiska försvarets framtid
          </note>
          <note>
            Utrikesutskottets utlåtande 2017/18:UU5
          </note>
          <note>
            Anf. 79 KARIN ENSTRÖM (M)
          </note>
          <note>
            Anf. 80 ROGER RICHTOFF (SD)
          </note>
          <note>
            Anf. 81 KARIN ENSTRÖM (M) replik
          </note>
          <note>
            Anf. 82 ROGER RICHTOFF (SD) replik
          </note>
          <note>
            Anf. 83 KARIN ENSTRÖM (M) replik
          </note>
          <note>
            Anf. 84 ROGER RICHTOFF (SD) replik
          </note>
          <note>
            Anf. 85 KERSTIN LUNDGREN (C)
          </note>
          <note>
            Anf. 86 ALLAN WIDMAN (L)
          </note>
          <note>
            Anf. 87 SOFIA DAMM (KD)
          </note>
          <note>
            Anf. 88 KENNETH G FORSLUND (S)
          </note>
          <note>
            Anf. 89 KARIN ENSTRÖM (M) replik
          </note>
          <note>
            Anf. 90 KENNETH G FORSLUND (S) replik
          </note>
          <note>
            Anf. 91 KARIN ENSTRÖM (M) replik
          </note>
          <note>
            Anf. 92 KENNETH G FORSLUND (S) replik
          </note>
          <note>
            Anf. 93 PERNILLA STÅLHAMMAR (MP)
          </note>
          <note>
            Anf. 94 LOTTA JOHNSSON FORNARVE (V)
          </note>
          <note>
            Anf. 95 KERSTIN LUNDGREN (C) replik
          </note>
          <note>
            Anf. 96 LOTTA JOHNSSON FORNARVE (V) replik
          </note>
          <note>
            Anf. 97 KERSTIN LUNDGREN (C) replik
          </note>
          <note>
            Anf. 98 LOTTA JOHNSSON FORNARVE (V) replik
          </note>
          <note>
            (Beslut fattades under § 15.)
          </note>
          <note>
            § 13 Start för Europeiska försvarsfonden
          </note>
          <note>
            Försvarsutskottets utlåtande 2017/18:FöU10
          </note>
          <note>
            Anf. 99 ROGER RICHTOFF (SD)
          </note>
          <note>
            Anf. 100 HÅKAN SVENNELING (V)
          </note>
          <note>
            Anf. 101 ALLAN WIDMAN (L)
          </note>
          <note>
            Anf. 102 ALEXANDRA VÖLKER (S)
          </note>
          <note>
            Anf. 103 HANS WALLMARK (M)
          </note>
          <note>
            Anf. 104 ANDERS SCHRÖDER (MP)
          </note>
          <note>
            Anf. 105 DANIEL BÄCKSTRÖM (C)
          </note>
          <note>
            Anf. 106 ROGER RICHTOFF (SD) replik
          </note>
          <note>
            Anf. 107 DANIEL BÄCKSTRÖM (C) replik
          </note>
          <note>
            Anf. 108 ROGER RICHTOFF (SD) replik
          </note>
          <note>
            Anf. 109 DANIEL BÄCKSTRÖM (C) replik
          </note>
          <note>
            Anf. 110 MIKAEL OSCARSSON (KD)
          </note>
          <note>
            (Beslut fattades under § 15.)
          </note>
          <note>
            § 14 Förlängd övergångsperiod för understödsföreningar
          </note>
          <note>
            Finansutskottets betänkande 2017/18:FiU14
          </note>
          <note>
            (Beslut fattades under § 15.)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 15 Beslut om ärenden som slutdebatterats vid dagens sammanträde
          </note>
          <note>
            JuU2 Effektivare lagstiftning mot vuxnas kontakter med barn i
            sexuellt syfte
          </note>
          <note>
            JuU3 En utvidgad möjlighet till uteslutning av advokater
          </note>
          <note>
            JuU4 Nya regler om bevisinhämtning inom EU
          </note>
          <note>
            AU3 Utvidgat skydd mot diskriminering i form av bristande tillgänglighet
          </note>
          <note>
            SoU6 Redovisning av fördelning av medel från Allmänna arvsfonden
            under budgetåret 2016
          </note>
          <note>
            MJU6 Genomförande av ändringar i förnybartdirektivet – ILUC
          </note>
          <note>
            UbU4 Fortsatt giltighet av lagen om vissa register för forskning
            om vad arv och miljö betyder för människors hälsa
          </note>
          <note>
            CU4 Påminnelse vid utebliven betalning av årlig avgift enligt
            fastighetsmäklarlagen
          </note>
          <note>
            CU2 Sjöfylleri
          </note>
          <note>
            UU5 Diskussionsunderlag om det europeiska försvarets framtid
          </note>
          <note>
            FöU10 Start för Europeiska försvarsfonden
          </note>
          <note>
            FiU14 Förlängd övergångsperiod för understödsföreningar
          </note>
          <note>
            § 16 Anmälan om interpellationer
          </note>
          <note>
            § 17 Anmälan om frågor för skriftliga svar
          </note>
          <note>
            § 18 Anmälan om skriftliga svar på frågor
          </note>
          <note>
            § 19 Kammaren åtskildes kl. 16.12.
          </note>
          <note>
            Tryck: Elanders, Vällingby 2017
          </note>
        </div>
      </body>
    </text>
  </TEI>
</teiCorpus>
