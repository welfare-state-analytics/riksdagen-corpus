<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201718</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201718</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201718--86</head>
          <docDate when="2018-03-16 00:00:00">2018-03-16 00:00:00</docDate>
        </div>
      </front>
      <body>
        <div>
          <note>
            § 1 Avsägelser
          </note>
          <note>
            Talmannen meddelade att Lars Eriksson (S) avsagt sig uppdraget
            som ledamot av riksdagen från och med den 20 mars 2018.
          </note>
          <note>
            Kammaren biföll denna avsägelse.
          </note>
          <note>
            Talmannen meddelade att Berit Högman (S) avsagt sig uppdraget
            som ledamot av riksdagen från och med den 27 mars 2018.
          </note>
          <note>
            Kammaren biföll denna avsägelse.
          </note>
          <note>
            § 2 Anmälan om subsidiaritetsprövning
          </note>
          <note>
            Talmannen anmälde att utdrag ur prot. 2017/18:25 för torsdagen
            den 15 mars i ärende om subsidiaritetsprövning av EU-förslag hade
            kommit in från socialutskottet.
          </note>
          <note>
            § 3 Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2017/18:408
          </note>
          <note>
            Till riksdagen
          </note>
          <note>
            Interpellation 2017/18:408 Vägslitageavgift
          </note>
          <note>
            av Edward Riedl (M)
          </note>
          <note>
            Interpellationen kommer att besvaras fredagen den 4 maj 2018.
          </note>
          <note>
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note>
            Stockholm den 14 mars 2018
          </note>
          <note>
            Finansdepartementet
          </note>
          <note>
            Magdalena Andersson (S)
          </note>
          <note>
            Enligt uppdrag
          </note>
          <note>
            John Ndure
          </note>
          <note>
            Departementsråd
          </note>
          <note>
            Interpellation 2017/18:430
          </note>
          <note>
            Till riksdagen
          </note>
          <note>
            Interpellation 2017/18: 430 Djurskyddslag med rättssäkerhet
          </note>
          <note>
            av Staffan Danielsson (C)
          </note>
          <note>
            Interpellationen kommer att besvaras fredagen den 20 april 2018.
          </note>
          <note>
            Skälet till dröjsmålet är tidigare inbokade resor och arrangemang.
          </note>
          <note>
            Stockholm den 15 mars 2018
          </note>
          <note>
            Näringsdepartementet
          </note>
          <note>
            Sven-Erik Bucht (S)
          </note>
          <note>
            Enligt uppdrag
          </note>
          <note>
            Fredrik Ahlén
          </note>
          <note>
            Expeditionschef
          </note>
          <note>
            Interpellation 2017/18:432
          </note>
          <note>
            Till riksdagen
          </note>
          <note>
            Interpellation 2017/18:432 Vårdköerna i Sverige
          </note>
          <note>
            av Erik Andersson (M)
          </note>
          <note>
            Interpellationen kommer att besvaras tisdagen den 17 april 2018.
          </note>
          <note>
            Skälet till dröjsmålet är sedan tidigare inbokade engagemang
            .
          </note>
          <note>
            Stockholm den 15 mars 2018
          </note>
          <note>
            Socialdepartementet
          </note>
          <note>
            Annika Strandhäll (S)
          </note>
          <note>
            Enligt uppdrag
          </note>
          <note>
            Marianne Jenryd
          </note>
          <note>
            Expeditionschef
          </note>
          <note>
            § 4 Anmälan om granskningsrapport
          </note>
          <note>
            Talmannen anmälde att följande granskningsrapport hade kommit
            in från Riksrevisionen och överlämnats till försvarsutskottet:
          </note>
          <note>
            RiR 2018:6 Livsmedels- och läkemedelsförsörjning – samhällets
            säkerhet och viktiga samhällsfunktioner
          </note>
          <note>
            § 5 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Proposition
          </note>
          <note>
            2017/18:160 till utrikesutskottet
          </note>
          <note>
            Skrivelser
          </note>
          <note>
            2017/18:109 till arbetsmarknadsutskottet
          </note>
          <note>
            2017/18:118 till utrikesutskottet
          </note>
          <note>
            Redogörelse
          </note>
          <note>
            2017/18:OSSE1 till utrikesutskottet
          </note>
          <note>
            Motioner
          </note>
          <note>
            2017/18:3980 och 3999 till justitieutskottet
          </note>
          <note>
            2017/18:3994 till försvarsutskottet
          </note>
          <note>
            2017/18:3998 till konstitutionsutskottet
          </note>
          <note>
            2017/18:3979 och 4001 till socialförsäkringsutskottet
          </note>
          <note>
            § 6 Svar på interpellation 2017/18:414 om integrationsutmaningen
          </note>
          <note type="speaker">
            Anf. 1 Arbetsmarknads- och etableringsminister YLVA JOHANSSON
            (S):
          </note>
          <note>
            Herr talman! Lars Beckman har frågat mig vilka konkreta åtgärder
            jag i min tjänsteutövning har vidtagit för att minska klyftan
            mellan inrikes föddas och utrikes föddas sysselsättningsgrad.
            Han har också frågat om jag kan ge exempel på vilka konkreta åtgärder
            jag avser att vidta för att minska skillnaderna i arbetslöshet
            mellan utrikes födda män och kvinnor, om jag anser att regeringen
            gör tillräckligt för att förbättra integrationen av nyanlända
            samt om jag ser ett samband mellan fördubblingen av arbetsgivaravgifter
            för unga, försämrat RUT- och ROT-avdrag och det ökade sysselsättningsgapet
            mellan utrikes och inrikes födda.
          </note>
          <note>
            Sedan regeringen tillträdde är mer än 250 000 fler i jobb. Två
            tredjedelar av sysselsättningsökningen har skett bland utrikes
            födda. Det har tidigare tagit upp till tio år innan hälften av
            de nyanlända har etablerat sig på arbetsmarknaden. Nya siffror
            från Statistiska centralbyrån visar nu en förbättring och att
            nästan hälften av de som mottogs 2011 hade jobb efter fem år.
            Om utvecklingen fortsätter på samma positiva sätt bör tiden från
            mottagande till arbete kunna fortsätta kortas. Men stora utmaningar
            kvarstår, inte minst vad gäller nyanlända kvinnors etablering
            på arbetsmarknaden.
          </note>
          <note>
            Ett nytt regelverk för nyanländas etablering i arbets- och samhällslivet
            trädde i kraft den 1 januari 2018. Det nya regelverket stärker
            Arbetsförmedlingens möjligheter att ge rätt insatser utifrån individens
            behov samtidigt som kraven på individen tydliggörs. Regeringen
            gör stora satsningar på utbildning, och den 1 januari 2018 infördes
            också en utbildningsplikt för nyanlända.
          </note>
          <note>
            Möjligheten till en subventionerad anställning utgör en viktig
            väg till jobb för grupper som står långt från arbetsmarknaden.
            Regeringen reformerar systemet för de subventionerade anställningarna.
            Ett flertal anställningsstöd slås samman till ett enhetligt och
            mer kraftfullt stöd – introduk ­ tionsjobb.
          </note>
          <note>
            Extratjänster och moderna beredskapsjobb är vägar in på arbetsmarknaden
            för nyanlända och långtidsarbetslösa, liksom snabbspåren för nyanlända
            som har kompetens inom vissa bristyrken. I samarbete med kommunerna
            tar Arbetsförmedlingen nu fram lokala jobbspår.
          </note>
          <note>
            Regeringen har också kommit överens med arbetsmarknadens parter
            om att etableringsjobb bör införas. Syftet är att fler nyanlända
            och långtidsarbetslösa ska etablera sig på arbetsmarknaden samt
            att underlätta arbetsgivarnas framtida kompetensförsörjning.
          </note>
          <note>
            Regeringen presenterade även i budgetpropositionen för 2018 insatser
            för att främja att fler utrikes födda kvinnor deltar på arbetsmarknaden.
            Det handlar bland annat om insatser för att öka kvinnors företagande,
            ytterligare främjandemedel till Delegationen för unga och nyanlända
            till arbete samt utökade medel för kommuner att erbjuda insatser
            under föräldraledighet. Arbetsförmedlingen har fått i uppdrag
            att särskilt arbeta för att minska arbetslösheten och höja sysselsättningsgraden
            bland utrikes födda kvinnor. Regeringen har också avskaffat vårdnadsbidraget
            och begränsat föräldraförsäkringen för personer som kommer till
            Sverige med barn som är äldre än ett år.
          </note>
          <note>
            Att höja sysselsättningsgraden bland utrikes födda, i synnerhet
            kvinnor, och att bryta långvarig arbetslöshet är högt prioriterade
            frågor för regeringen. Regeringen har vidtagit en rad åtgärder
            med syftet att korta vägen till arbete för nyanlända och för att
            fler ska komma i arbete. Vi planerar även ytterligare åtgärder.
          </note>
          <note type="speaker">
            Anf. 2 LARS BECKMAN (M):
          </note>
          <note>
            Herr talman! Tack, statsrådet, för svaret!
          </note>
          <note>
            Det är väldigt viktigt för Sverige att man löser integrationsutmaningarna
            och får fler människor i jobb. Men det är minst lika viktigt för
            den enskilde, som måste få en plats på arbetsmarknaden. Tyvärr
            imponerar inte regeringens politik på det här området heller,
            varken i fråga om utfallet, det vill säga hur många som kommer
            i jobb, eller på de företagare som ska anställa utrikes födda.
          </note>
          <note>
            Jag har sedan 2010 haft förmånen att regelbundet ha rundabordssamtal
            med utrikes födda företagare, ett tiotal per gång. Det är väldigt
            bra att föra ett resonemang och diskutera: ”Ni är ju framgångsrika
            företagare. Ni har gjort den här resan. Vilka saker tycker ni
            är viktiga och att vi politiker bör göra?”
          </note>
          <note>
            Ett av dessa rundabordssamtal hade jag i Gävle för något år sedan.
            Jag hade också ett seminarium här i riksdagen i onsdags, med utrikes
            födda företagare. Om man stämmer av vad företagarna säger med
            den politik som regeringen för är det intressant att se att det
            kanske finns en förklaring till att glappet mellan utrikes födda
            och inrikes födda ökar på arbetsmarknaden.
          </note>
          <note>
            En av de viktigaste sakerna som alltid kommer upp är språket.
            På seminariet i onsdags sa en av företagarna: ”Varför krånglar
            ni till det så mycket? Varför gör ni inte mer av det som fungerar?
            Se till att människor kommer i jobb direkt och får lära sig språket
            på jobbet!” Det handlar till exempel om att sfi -undervisningen
            måste förbättras, och kanske framför allt om att kunna kombinera
            arbete med sfi-undervisning.
          </note>
          <note>
            Det handlar också om attityden till företagsamhet. Vid rundabordssamtalet
            i Gävle för en tid sedan var många företagare från olika branscher
            där – det var någon tandläkare, och det var någon glasmästare.
            De sa att attityden till företagsamheten är det viktigaste: ”Skuldbelägg
            inte oss företagare! Lyft oss som de integrationshjältar vi är!
            Svartmåla inte mig som företagare!”
          </note>
          <note>
            När den iranske tandläkaren kom till Sverige för länge sedan
            – jag tror att det var 1986 – hade man ett år på sig att lära
            sig svenska. Lärde man sig inte svenska på ett år fick man lämna
            Sverige. Vid rundabordssamtalet sa Mohammad Yazdani just: ”Vad
            tror ni att jag gjorde? Tror ni att jag lärde mig svenska på ett
            år?”
          </note>
          <note>
            Man pratar också om att skatter har betydelse. Man måste få behålla
            en större del av vinsten, så att man kan utveckla sitt företag
            och göra investeringar i det egna företaget.
          </note>
          <note>
            Det här är viktigt. Jag tror nämligen att om vi inte löser jobben
            för den stora volymen människor som har kommit till Sverige kommer
            de nedskärningar som ni har gjort i LSS – finansministern har
            sagt att ni ska spara in på stöd enligt LSS, för att finansiera
            hanteringen av flyktingkrisen – att vara en västanfläkt mot vad
            nästa alliansregering kommer att behöva göra.
          </note>
          <note>
            Precis som statsrådet själv sa är det ett enormt misslyckande
            när det gäller andelen utrikes födda kvinnor på arbetsmarknaden.
            Jag kommer att återkomma till det i mitt nästa inlägg.
          </note>
          <note type="speaker">
            Anf. 3 Arbetsmarknads- och etableringsminister YLVA JOHANSSON
            (S):
          </note>
          <note>
            Herr talman! Vi kanske ska rätta till några saker. Det är ändå
            så att utvecklingen går åt rätt håll. Sysselsättningsgapet mellan
            utrikes och inrikes födda var 2005 11–12 procent, 2013 var det
            10 procent och nu är gapet 8 procent. Jag är förstås inte nöjd
            med det. Men gapet mellan utrikes och inrikes födda har minskat.
          </note>
          <note>
            Andelen personer som kommer i arbete efter etableringen på Arbetsförmedlingen,
            som normalt är två år, har också ökat markant sedan den här regeringen
            tillträdde, trots att väldigt många fler är inskrivna i etableringsuppdraget.
            Jag är på inget sätt nöjd med resultaten. Men det går i rätt riktning.
          </note>
          <note>
            Det har tidigare tagit mellan åtta och tio år innan hälften i
            en grupp nyanlända är etablerade på arbetsmarknaden, och det mäts
            genom en viss nivå på årsinkomsten. Nu ser tiden ut att kunna
            halveras till fem år innan man är etablerad på arbetsmarknaden.
            Utvecklingen går alltså åt rätt håll, det är viktigt att komma
            ihåg. Men utmaningarna är trots detta väldigt stora.
          </note>
          <note>
            Herr talman! Lars Beckman sa här att man ska se till att människor
            kommer i jobb direkt och lär sig språket på jobbet. Jag tycker
            att det är en väldigt bra idé. Det är därför som jag talar också
            med arbetsgivare, och de har tillsammans med de fackliga organisationerna
            önskat sig en ny form av anställningsstöd. Därför har vi nu kommit
            överens med Svenskt Näringsliv, med LO och med Unionen om att
            införa etableringsjobb som innebär just att arbetsgivaren anställer
            till en låg kostnad även personer som kanske ännu inte kan jobbet
            och ännu inte talar tillräckligt bra svenska. Man vill göra detta
            i syfte att det ska leda till en fast heltidstjänst och bidra
            till kompetensrekryteringen för företaget. Sedan ställer samhället
            upp med resurser för bland annat utbildning. Det är precis så
            som man behöver jobba för att fler personer ska komma i arbete.
          </note>
          <note>
            Det är väldigt tråkigt att Moderaterna, som ju tidigare sa att
            man skulle välkomna om parterna kom överens, nu inte verkar välkomna
            det.
          </note>
          <note type="speaker">
            Anf. 4 LARS BECKMAN (M):
          </note>
          <note>
            Herr talman! Att Socialdemokraterna under ett valår kan ta fram
            många subventionerade anställningar tror jag ingen betvivlar i
            den här kammaren. Att ni är duktiga på siffertrixande under ett
            valår tror jag inte heller att någon betvivlar.
          </note>
          <note>
            I onsdags hade jag med mig Jan Edling på det seminarium som jag
            hade om migration och företagsamhet. Han pratade om den rapport
            som han skrev 2005 då han i ren ilska lämnade LO eftersom han
            inte fick berätta att 10 procent av arbetskraften förtidspensionerades.
            Jan Edling har skrivit två nya rapporter som är mycket läsvärda.
            Jag förutsätter att statsrådet har läst dem.
          </note>
          <note>
            På seminariet i onsdags sa Jan Edling ungefär så här: Jag är
            inte så orolig för dem som har kommit nu. För dem kommer det säkert
            att lösa sig. Jag är mer orolig för det som man kan kalla för
            tredje generationens invandrare, det vill säga barnen till barnen
            till dem som har kommit hit som bor i förorter och som inte har
            lärt sig språket. Dem är jag mest orolig för. Hur kommer de att
            kunna bidra om de hamnar helt utanför samhället?
          </note>
          <note>
            På samma seminarium i onsdags var det två jättedriftiga utrikesfödda
            företagare som berättade om en vän som hade 20 anställda. Han
            var en superentreprenör. Det var bara det att det var en helt
            svart verksamhet.
          </note>
          <note>
            Det är bra att Ylva Johansson inte är nöjd, men du har haft fyra
            år på dig att faktiskt ta tag i de här frågorna. Det är klart
            att det är ett bekymmer att förvärvsarbetande bland inrikes födda
            var 84 procent 2016 medan det var 61 procent bland utrikes födda.
          </note>
          <note>
            Om jag stämmer av den lilla lista som jag fick med mig från företagen
            över det som de tycker att vi politiker borde göra var det några
            saker som stack ut.
          </note>
          <note>
            Attityden till både företagsamhet och arbete måste förbättras.
            Där får svenska folket självt avgöra om vi har en regering som
            uppmuntrar eller svartmålar företagsamhet.
          </note>
          <note>
            Det måste alltid löna sig att arbeta i stället för att passivt
            leva på bidrag. Svenska folket får fundera på vad regeringen har
            fört för politik. Är det så att man har sänkt eller höjt skatterna
            för dem som jobbar? Är det så att man har höjt bidragen som har
            gjort att det lönar sig mindre att jobba?
          </note>
          <note>
            En företagare sa så här: Det finns lediga arbeten inom vår bransch,
            men den sammantagna effekten av olika bidrag gör att det kan vara
            mer lönsamt att leva på bidrag i stället för att arbeta. Konsekvensen
            blir att många inte söker våra lediga jobb. Det sa man från en
            städfirma.
          </note>
          <note>
            Det är viktigt att lära sig svenska och integreras i samhället,
            att förstå värderingar och inställningar. Kan man inte svenska
            kan man vare sig arbeta eller driva företag. Då kan man fundera
            på hur starta-eget-rådgivningen funkar i Sverige. På hur många
            olika språk sker det? Vilken attityd har man till den som kommer
            hit. Är det: Vad duktig du är, Lars Beckman, som har tagit dig
            till Sverige, nu ska vi hjälpa dig att starta företag? Eller har
            man en annan attityd och inställning?
          </note>
          <note>
            Precis som jag sa i mitt inledningsanförande tror jag att om
            vi inte får människor i jobb – och då menar jag inte subventionerade
            anställningar – då kommer det att bli en oerhörd ansträngning
            på våra välfärdssystem.
          </note>
          <note>
            Den kommande regeringen måste göra nedskärningar om vi passivt
            ska försörja en halv miljon människor eller fler som inte kommer
            in på arbetsmarknaden, och det är nog en situation som Sverige
            aldrig har upplevt.
          </note>
          <note type="speaker">
            Anf. 5 Arbetsmarknads- och etableringsminister YLVA JOHANSSON
            (S):
          </note>
          <note>
            Herr talman! Lars Beckman verkar ha lite svårigheter med verkligheten.
            Sanningen är ju att vi har en urstark arbetsmarknad. Det finns
            massor av företag som startar och som vill anställa. Ett av de
            stora problemen på arbetsmarknaden är ju att det finns så många
            vakanser, så många jobb som inte kan tillsättas.
          </note>
          <note>
            SNS Konjunkturråd behandlade frågan om det finns tillräckliga
            incitament att gå från så kallade bidrag till arbete. Man konstaterade
            där att det inte finns några sådana problem. Det är inte ett område
            där det behövs reformer eftersom incitamenten är mycket starka
            i Sverige som det ser ut i dag.
          </note>
          <note>
            Herr talman! Utvecklingen har gått åt rätt håll under vår tid
            i regering. Det beror naturligtvis delvis på de reformer som regeringen
            har genomfört. När vi tog över ansvaret för etablering av nyanlända
            var det mycket som var ogjort. Vi fick ta itu med flera större
            strukturreformer.
          </note>
          <note>
            En viktig sådan var att se till att alla kommuner är med och
            delar ansvaret för att ta emot, etablera och integrera nyanlända.
            Det är häpnadsväckande att Sverige under så lång tid har låtit
            ansvaret falla på ett fåtal kommuner som har fått ta ett väldigt
            stort ansvar också för problemen med segregation som blir följden
            när man har ett så pass ojämnt mottagande. Nu har vi en sådan
            reform på plats som innebär att alla kommuner är med och delar
            ansvaret.
          </note>
          <note>
            Ett annat viktigt reformområde var föräldraförsäkringen. Den
            gamla regeringen hade infört ett vårdnadsbidrag som i praktiken
            blev en kvinnofälla för utrikesfödda, ofta nyanlända kvinnor.
            Det har vi avskaffat.
          </note>
          <note>
            Vi har också genomfört andra reformer i föräldraförsäkringen
            för att säkerställa att den blir ett stöd för att kunna kombinera
            arbete och familjeansvar och inte en kvinnofälla där man är hemma
            under lång tid och borta från arbetsmarknaden. Därför har vi begränsat
            det uttag som är möjligt att göra för föräldrar till de barn som
            är över ett år när de kommer hit till Sverige. Det är en viktig
            strukturreform.
          </note>
          <note>
            Det tredje är att vi har reformerat den etableringsreform som
            den gamla regeringen genomförde. Den reformen hade flera goda
            sidor, bland annat att man förde över ansvaret för etableringen
            från kommunerna till Arbetsförmedlingen. Men det fattades en sak.
            Det fattades krav på individen. Nu har vi infört ett sådant krav.
            Individen har rättigheter som infördes av den gamla regeringen,
            men nu har individen också skyldigheter. Det betyder att om man
            inte deltar i den verksamhet som man ska delta i – språkundervisning,
            praktik och mycket annat – kan man bli av med sin ersättning på
            samma sätt som gäller alla andra arbetslösa som är inskrivna på
            och uppbär stöd från Arbetsförmedlingen.
          </note>
          <note>
            Regeringen har verkligen jobbat för högtryck i dessa frågor,
            och vi ser också resultat. Utvecklingen går åt rätt håll . När
            jag tillträdde var det 27 procent som gick vidare från etableringsuppdraget
            till arbete eller studier. Nu är det 34 procent. Det är en tydlig
            positiv utveckling trots att det är rekordmånga personer inskrivna
            i etableringsuppdraget.
          </note>
          <note>
            Herr talman! Avslutningsvis vill jag säga att det är allvarligt
            att en riksdagsledamot kallar Sveriges officiella statistik för
            siffertrixande. Det är Statistiska centralbyrån som via sina arbetskraftsundersökningar
            ansvarar för Sveriges officiella sysselsättningsstatistik. Där
            är det tydligt att sysselsättningsgapet mellan inrikes och utrikes
            födda har minskat. För ett antal år sedan var det ca 11 procent,
            och nu är siffran nere på 8 procent. Gapet har tydligt minskat
            över tid. Det behöver fortsätta att minska, men det är inget trixande
            som regeringen sysslar med.
          </note>
          <note>
            Regeringen förhåller sig till den officiella statistiken. Det
            borde riksdagsledamöter också göra.
          </note>
          <note type="speaker">
            Anf. 6 LARS BECKMAN (M):
          </note>
          <note>
            Herr talman! Statsrådet Ylva Johansson höjer tonen när hon är
            svarslös, men jag har inga problem med det. Det är alltså Socialdemokraterna
            som siffertrixar inför ett val genom att vräka på med bidragsjobb
            under en högkonjunktur.
          </note>
          <note>
            Jag har respekt för att Ylva Johansson inte läser Dagens industri,
            det är klart att det kanske inte är prioriterat. Men vi kan ha
            högläsning från en intervju med din chef häromdagen: Socialdemokraternas
            viktigaste vallöfte 2014 var att Sverige till 2020 skulle ha EU:s
            lägsta arbetslöshet. Statsrådet kanske känner igen det vallöftet.
          </note>
          <note>
            Sedan fortsätter journalisten: Men Sverige har enligt Eurostat
            i stället halkat från plats 12 till plats 16.
          </note>
          <note>
            Herr talman! Detta är bekymmersamt. Det borde också vara bekymmersamt
            för regeringen om vi tittar på andelen förvärvsarbetande. Bland
            kommunmottagna flyktingar och flyktin ganhöriga var förvärvsgraden
            30 procent bland kvinnor som kom hit 2012. Förvärvsgraden bland
            dem som kom hit 2013 var 24 procent. Förvärvsgraden bland dem
            som kom hit 2014 var 18 procent. Förvärvsgraden bland de kvinnor
            som kom hit 2015 var 7 procent, och förvärvsgraden bland dem som
            kom hit 2016 var 2 procent.
          </note>
          <note>
            Det är uppenbart att Sverige har stora problem med att få människor
            som kommer hit att snabbt börja jobba. Detta sker i en brinnande
            högkonjunktur. Tänk hur det blir när vi går in i en lågkonjunktur,
            herr talman! Efter en högkonjunktur kommer nämligen alltid en
            lågkonjunktur. Hur kommer det då att se ut på arbetsmarknaden?
          </note>
          <note>
            Jag tror att man måste göra mycket, till exempel få fler företag
            att anställa utrikesfödda och få fler utrikesfödda att starta
            företag.
          </note>
          <note type="speaker">
            Anf. 7 Arbetsmarknads- och etableringsminister YLVA JOHANSSON
            (S):
          </note>
          <note>
            Herr talman! Jag har sagt det tidigare, och jag säger det igen:
            Jag är inte nöjd. Det finns mycket mer att göra. Detta har jag
            framfört både i det skriftliga interpellationssvaret och i inläggen
            här i debatten.
          </note>
          <note>
            Bland annat därför har vi satt oss tillsammans med arbetsmarknadens
            parter och kommit överens om att införa etableringsjobb. Fler
            insatser behövs. Extratjänsterna fungerar bra inom den offentliga
            sektorn, men vi behöver en motsvarande satsning i den privata
            sektorn. Nu har vi kommit överens om anställningar helt enligt
            den modell som arbetsgivarna efterfrågar, som ska innebära så
            lite krångel som möjligt för dem.
          </note>
          <note>
            Självklart behöver fler saker göras. Men det är ändå viktigt,
            herr talman, att hålla fast vid verkligheten. Utvecklingen går
            åt rätt håll. Vid det stora flyktingmottagande som Sverige hade
            2015 tog vi emot fler flyk tingar än något annat OECD-land någonsin
            i historien har gjort i förhållande till capita. Alla bedömde
            att arbetslösheten skulle öka till följd av detta.
          </note>
          <note>
            I stället har vi lyckats få en utveckling där arbetslösheten
            tydligt sjunker och fortsätter att tydligt sjunka. Den sjunker
            tack vare att allt fler människor arbetar, inte på grund av att
            de försvinner från arbetsmarknaden av andra skäl. Tvärtom har
            vi en ökning från en redan rekordhög nivå av andelen personer
            i arbetskraften och personer som är sysselsatta. Vi har även en
            tydligt sjunkande arbetslöshet. I går kom nya siffror från Statistiska
            centralbyrån som pekade ännu tydligare på en sjunkande arbetslöshet.
          </note>
          <note>
            Herr talman! Utmaningarna är visserligen många. Jag har mycket
            att göra, vilket jag också gör. Men utvecklingen går åt rätt håll,
            och det är bra.
          </note>
          <note>
            Överläggningen var härmed avslutad.
          </note>
          <note>
            § 7 Svar på interpellation 2017/18:417 om regionala skyddsombud
          </note>
          <note type="speaker">
            Anf. 8 Arbetsmarknads- och etableringsminister YLVA JOHANSSON
            (S):
          </note>
          <note>
            Herr talman! Lars Beckman har frågat mig hur jag anser att vi
            på bästa sätt kan säkerställa att uppföljning och kontroll sker
            av att regionala skyddsombud, under tiden de är arvoderade av
            statliga medel, inte ägnar sig åt partipolitiskt arbete.
          </note>
          <note>
            Den svenska arbetsmarknadsmodellen bygger på starka och ansvarstagande
            parter. Skyddsombuden är en viktig del av det svenska arbetsmiljösystemet.
            De regionala skyddsombudens uppgift är att aktivera och vara ett
            stöd för arbetstagarsidan i det lokala arbetsmiljöarbetet, främst
            på mindre arbetsställen där det saknas skyddskommittéer.
          </note>
          <note>
            Staten ger årligen ett bidrag till den regionala skyddsombudsverksamheten.
            Den finansieras även av organisationerna själva. Uppföljningen
            av hur medlen används har utökats under senare år. Från och med
            2014 innehåller redovisningen av den regionala skyddsombudsverksamheten
            följan ­ de nio mätbara prestationer: antal regionala skyddsombud,
            antal årsarbetskrafter regionala skyddsombud, antal besökta arbetsställen,
            antal besök på arbetsställen och dess huvudsakliga inriktning,
            rådgivning per telefon och e-post, utbildning internt, utbildning
            externt och utbildningskostnad. Därutöver redovisas totalkostnad
            och bidrag.
          </note>
          <note>
            Regeringen har förtroende för att arbetstagarorganisationerna
            hanterar sitt uppdrag på ett ansvarsfullt sätt.
          </note>
          <note type="speaker">
            Anf. 9 LARS BECKMAN (M):
          </note>
          <note>
            Herr talman! Tack, statsrådet, för svaret! Låt mig först fastslå
            det självklara: Vi är överens om att det ska finnas en god arbetsmiljö
            på svenska arbetsplatser.
          </note>
          <note>
            Tittar vi på utfallet var sjukskrivningar och ohälsa skapas kan
            vi tyvärr se att detta sker i kommuner och landsting och i viss
            mån även i statlig verksamhet. Den lägsta sjukfrånvaron finns
            inom de privata företagen och framför allt inom de privata små
            företagen.
          </note>
          <note>
            Herr talman! Just nu pågår en intensiv diskussion i medierna
            om hur valrörelsen i Sverige kan tänkas påverkas. Det är en viktig
            debatt. Det är viktigt att diskutera vilket ansvar internationella
            mediejättar har för att inte sprida fake news, antisemitisk propaganda
            eller annat. Otillbörlig påverkan på det allmänna valet är en
            oerhört viktig fråga för alla politiska partier. Det borde inte
            finnas någon skillnad i det avseendet.
          </note>
          <note>
            Det blir dock bekymmersamt när LO satsar 30 miljoner på att hjälpa
            Stefan Löfven att vinna valet och också tänker ställa krav. Detta
            står att läsa i en artikel i Aftonbladet. Här finns även en kravlista
            på regeringen. Om detta hade skett i andra länder hade vi kanske
            till och med kunnat kalla det korruption. I artikeln från Aftonbladet
            säger LO vidare att man ska ” genomföra en halv miljon samtal,
            dubbelt så många som 2014, med medlemmar via telefon och ute på
            arbetsplatser ” .
          </note>
          <note>
            Herr talman! Vi vet att LO får ungefär 83 miljoner i statligt
            bidrag. De får det via ett anslag från Arbetsmiljöverket som går
            till regionala skyddsombud. Det var därför jag ställde denna interpellation,
            som handlar om hur vi säkerställer att LO inte använder dessa
            personer i partipolitiskt arbete för att genomföra de här samtalen
            på arbetsplatserna och på så sätt se till att Socialdemokraterna
            vinner valet. Det här handlar om en intresseorganisation som vill
            påverka valutgången.
          </note>
          <note>
            Jag har fått ett svar, som egentligen inte svarar på min fråga.
            Men statsrådet har naturligtvis möjlighet att göra det nu. Vad
            jag är intresserad av är alltså hur vi säkerställer att dessa
            medel inte används till partipolitiskt arbete för att påverka
            den svenska valutgången. För mig är det en hygienfaktor att de
            medel som ska gå till ett visst ändamål naturligtvis ska användas
            till just det.
          </note>
          <note>
            Jag tror även att vi bör ha en vidare och bredare debatt om det
            är lämpligt att ge så mycket pengar till en intresseorganisation.
            Kanske blir det mer renodlat om man har arbetsmiljörådgivare som
            är anställda av exempelvis Arbetsmiljöverket. Vi hade precis en
            debatt här om det.
          </note>
          <note>
            Vad jag vill veta är alltså: Hur vet vi att dessa 83 miljoner
            inte används på ett felaktigt sätt? Hur säkerställer vi att de
            inte går till partipolitiskt arbete? Detta vill jag ha svar på.
          </note>
          <note type="speaker">
            Anf. 10 Arbetsmarknads- och etableringsminister YLVA JOHANSSON
            (S):
          </note>
          <note>
            Herr talman! Lars Beckman säger att vi är överens om arbetet
            för en god arbetsmiljö. Jag är inte helt säker på att vi verkligen
            är överens om det. Vi kunde se facit efter den förra regeringen.
            Man gjorde radikala nedskärningar av arbetsmiljöarbetet. Man gjorde
            radikala minskningar i kunskapsuppbyggnaden för arbetsmiljöarbetet
            genom att lägga ned hela Arbetslivsinstitutet. Betydande delar
            av arbetsmiljöforskningen blev också lidande av detta. Man gjorde
            dessutom stora nedskärningar i Arbetsmiljöverkets resurser, vilket
            fick konsekvenser.
          </note>
          <note>
            Om man tycker att arbetsmiljöarbete är viktigt måste man också
            säkerställa att det finns resurser och kompetens för att bedriva
            detta arbete. Därför har denna regering satsat på nya resurser
            till Arbetsmiljöverket, motsvarande ungefär 100 nya inspektörer.
            Vi har även gett Arbetsmiljöverket nya uppdrag, bland annat att
            tillsammans med andra statliga myndigheter motverka osund konkurrens.
            Vi har gett nya resurser till arbetsmiljöforsk ningen. Därtill
            kommer en ny myndighet för arbetsmiljökunskap att påbörja sitt
            arbete i Gävle i sommar. Vi håller just nu på att rekrytera en
            generaldirektör till denna nya myndighet.
          </note>
          <note>
            De regionala skyddsombuden har en roll på de arbetsplatser som
            inte har en skyddskommitté. Att arbetsplatserna inte har det beror
            ofta på att de är för små, men det kan också finnas andra skäl
            till det. De regionala skyddsombuden är där för att stimulera
            och stödja arbetstagarorganisa ­ tionerna i deras arbete. Den
            som står för den statliga inspektionen och för statliga råd är
            Arbetsmiljöverket, vilket är en annan roll. Den har vi dess ­
            utom förstärkt. Man ska dock inte blanda samman dessa båda roller.
            De regionala skyddsombuden har att komplettera det arbete som
            skydds ­ ombuden och de fackliga representanterna i skyddskommittéerna
            annars står för på arbetsplatserna.
          </note>
          <note>
            Lars Beckman verkar vara bekymrad över att LO säger att man ska
            förmå och uppmana fackligt och politiskt engagerade personer att
            i en valrörelse föra politiska resonemang med sina arbetskamrater.
            Jag tror att vi skulle behöva väldigt mycket mer av detta. Jag
            är tvärtom oroad över att alltför lite av den politiska debatten
            förs öga mot öga mellan människor som är politiskt engagerade
            och att alltför stor andel sker till exempel genom mer eller mindre
            anonyma konton i sociala medier eller på internet. Jag skulle
            vilja uppmuntra till att föra mer av samtalet om viktiga politiska
            frågor öga mot öga. Det tror jag är en viktig grund för en väl
            fungerande demokrati.
          </note>
          <note>
            Men den frågan har inte att göra med frågan om de regionala skyddsombuden.
            De regionala skyddsombuden har en jätteviktig uppgift. Det är
            min uppfattning att de gör ett bra arbete. Jag har fullt förtroende
            för att LO, TCO, Saco och även Hamnarbetarförbundet sköter sitt
            uppdrag på det sätt som de ska göra.
          </note>
          <note type="speaker">
            Anf. 11 LARS BECKMAN (M):
          </note>
          <note>
            Herr talman! Det är väl jättebra att vi är överens om att politiska
            partier inte borde ha anonyma Twittertroll, som vi kunde konstatera
            att Socialdemokraterna tänkte inleda valrörelsen med. Det är också
            en hygienfaktor.
          </note>
          <note>
            Även jag tycker att vi ska ha personliga samtal i valrörelsen.
            Det är jätteviktigt.
          </note>
          <note>
            Jag tror att Aftonbladet sätter fingret på en viktig fråga när
            de i en faktaruta under artikeln om att LO satsar 30 miljoner
            på att hjälpa Löfven att vinna valet skriver: ” Sedan arbetarrörelsens
            födelse i Sverige i slutet av 1800-talet har Socialdemokraterna
            och LO haft täta band. Genom stora delar 1900-talet var fackets
            arbete på arbetsplatserna, där de uppmanade alla att rösta på
            S, … en stor anledning till att partiet satt vid regeringsmakten
            – i princip hela tiden. ”
          </note>
          <note>
            Jag tror att vi tack och lov har lämnat bakom oss det samhälle
            där Socialdemokraterna kunde styra samhällsdebatten. Vi hade inte
            internet. Vi hade inte fria etermedier. Det var en sammanblandning
            mellan socialdemokrater, partiet, LO, staten och myndigheter.
            Jag tror att vi måste renodla detta. En av de sista korporativa
            frågor som finns kvar är möjligtvis kopplingen i att staten ger
            83 miljoner till en organisation som vill påverka den svenska
            valutgången med samtal på arbetsplatser.
          </note>
          <note>
            Vad har då LO för resurser? Ja, det är klart att man har ombudsmän,
            ombud och så vidare, men det går inte att utesluta att det kan
            finnas partipolitiska inslag i till exempel konferenser om arbetsmiljö
            som man har med regionala skyddsombud. Det är precis därför jag
            har ställt den här frågan till Ylva Johansson. Hur säkerställer
            statsrådet detta? Det gäller naturligtvis inte statsrådet personligen,
            men hur säkerställer Arbetsmiljöverket att medlen inte används
            på ett otillbörligt sätt? Hur säkerställer vi att inte det regionala
            skyddsombudet, oavsett vilket län det gäller, tar med sig socialdemokratiska
            politiker på arbetsplatser eller arrangerar möten eller vad det
            nu kan vara för någonting?
          </note>
          <note>
            Jag tycker att det här är en väldigt allvarlig fråga. I dag gäller
            det Socialdemokraterna. I en annan tid kan det gälla ett annat
            parti vars värderingar inte alls stämmer överens med Ylva Johanssons.
            Jag tycker att det borde bekymra statsrådet mer att man inte har
            bättre kontroll över hur de här pengarna används.
          </note>
          <note type="speaker">
            Anf. 12 Arbetsmarknads- och etableringsminister YLVA JOHANSSON
            (S):
          </note>
          <note>
            Herr talman! Det är lite svårt att följa Lars Beckmans resonemang,
            måste jag säga. Han är vad jag förstår väldigt bekymrad över att
            Landsorganisationen, LO, ger resurser till socialdemokratin. Men
            detta bekymmer försöker han vända till någonting annat genom att
            säga att han är bekymrad över att det finns regionala skyddsombud
            utsedda av LO, TCO, Saco och Svenska hamnarbetarförbundet som
            delvis finansieras av skattemedel och delvis finansieras direkt
            av de fackliga organisationerna. Det är lite svårt att följa vad
            som egentligen skulle vara problemet här. Det verkar som att huvudproblemet
            för Lars Beckman är att det mellan Landsorganisationen och socialdemokratin
            finns ett samarbete som har djupa rötter och som bland annat har
            resulterat i att LO gärna vill se en socialdemokratiskt ledd regering
            också efter nästa val.
          </note>
          <note>
            Jag är stolt över det samarbete som mitt parti har med LO. Det
            har långa rötter och har byggt det här landet starkt. Det finns
            väldigt mycket att vinna på ett fortsatt starkt samarbete mellan
            mitt parti och LO:s organisation. Men det bygger förstås på att
            både parti och organisation alltid tar ställning för att man vill
            ha ett sådant samarbete och uppfattar det som att samarbetet fungerar
            väl och ger bra resultat. Så har hittills varit fallet. Det skulle
            naturligtvis ha kunnat vara på ett annat sätt, men så var det
            inte på den senaste LO-kongressen eller på den senaste socialdemokratiska
            kongressen.
          </note>
          <note>
            Vi är stolta över detta samarbete. Det är en av orsakerna till
            att Sverige har en bättre representation från alla samhällsklasser,
            även arbetarklassen, i både riksdag och regering. I många andra
            länder kan man se att politiker i väldigt stor utsträckning hämtas
            från samma samhällsklass. Så är det inte i Sverige, till stor
            del tack vare det goda samarbete som mitt parti har med LO.
          </note>
          <note>
            Men tillbaka till frågan, herr talman! Frågan handlar om de regionala
            skyddsombuden. De regionala skyddsombuden finansieras av staten
            och de fackliga organisationerna: LO, TCO, Saco och Svenska hamnarbetarförbundet.
            Deras uppdrag är att stödja arbetstagarsidan i arbetsmiljöarbetet,
            huvudsakligen på de arbetsplatser där man inte har skyddskommittéer.
            Min bedömning är att det arbetet fungerar väl. Jag har fullt förtroende
            för att man sköter sitt arbete på rätt sätt.
          </note>
          <note type="speaker">
            Anf. 13 LARS BECKMAN (M):
          </note>
          <note>
            Herr talman! Min enkla fråga i interpellationen till statsrådet
            var: ”Hur anser ministern att vi på bästa sätt kan säkerställa
            att uppföljning och kontroll sker av att regionala skyddsombud,
            under tiden de är arvoderade av statliga medel, inte ägnar sig
            åt partipolitiskt arbete?” Jag kan konstatera att jag inte har
            fått svar på frågan.
          </note>
          <note>
            Jag kan också konstatera att Ylva Johansson glider på svaret.
            Hon ser inte problemet med sammanblandningen av olika roller.
            Det tycker jag är ett bekymmer.
          </note>
          <note>
            Jag tror att vi har anledning att återkomma till exempelvis direktdemokrati
            och tänka på om inte det vore ett bra sätt att säkerställa medlemmarnas
            inflytande i en del organisationer.
          </note>
          <note>
            Jag kan också konstatera att vissa fackförbund nu utesluter personer
            som är aktiva i vissa politiska partier. Man kan undra vilken
            arbetsmiljö den person som inte ens får vara med i fackförbundet
            kan ha. Har man då förtroende att kontakta facket? Transport utesluter
            vissa medlemmar. Det borde naturligtvis bekymra ett statsråd som
            värnar arbetsmiljön om inte alla får vara med i facket och om
            inte facket värnar alla löntagares arbetsmiljö.
          </note>
          <note>
            Jag tycker att det är fråga om en sammanblandning. Jag skulle
            även vilja rikta en direkt uppmaning till dem som betalar ut det
            här bidraget till exempelvis LO. Det är ert ansvar att granska
            denna verksamhet. Det är ert ansvar att se till att partipolitiskt
            arbete inte förekommer. Jag tror inte minst att medierna har en
            viktig roll här. Runt om i landet kan lokala nyhetsredaktioner
            mycket väl titta på vad konferenser innehåller och om det finns
            inslag av partipolitiskt arbete eller inte. Jag tror att det finns
            stor anledning att återkomma till den här frågan.
          </note>
          <note type="speaker">
            Anf. 14 Arbetsmarknads- och etableringsminister YLVA JOHANSSON
            (S):
          </note>
          <note>
            Herr talman! Det här sista inlägget från Lars Beckman visar vem
            det är som har svårt med rollerna. Lars Beckman verkar förespråka
            att man i direkt strid med grundlagsskyddad organisationsfrihet
            skulle gå in och lagstifta om hur fackliga organisationer själva
            ska styra sina organisationer, att staten skulle lägga sig i och
            lagstifta om till exempel hur man ska ha val i fria organisationer
            och vem som ska få vara medlem eller inte få vara medlem i en
            organisation. Prata om att inte kunna skilja på rollerna! Det
            här är allvarligt. Fackliga organisationer har sin organisationsfrihet
            precis som alla andra organisationer. De har rätt att själva välja
            hur de ska organisera sig och vilka de vill ha som medlemmar i
            sin organisation. Det är en grundlagsskyddad rättighet. Jag hoppas
            att Lars Beckman får ett inlägg till i debatten. Detta är faktiskt
            ett allvarligt och mycket anmärkningsvärt uttalande.
          </note>
          <note type="speaker">
            Anf. 15 TALMANNEN:
          </note>
          <note>
            Tack! Jag ger ledamoten Beckman 30 sekunder att svara på frågan.
          </note>
          <note type="speaker">
            Anf. 16 LARS BECKMAN (M):
          </note>
          <note>
            Herr talman! Den som borde bekymra sig över att arbetsmiljön
            inte värnas för alla medlemmar är naturligtvis ansvarigt statsråd.
          </note>
          <note>
            Överläggningen var härmed avslutad.
          </note>
          <note>
            § 8 Svar på interpellation 2017/18:356 om hög och störande musik
            från fordon
          </note>
          <note type="speaker">
            Anf. 17 Justitie- och inrikesminister MORGAN JOHANSSON (S):
          </note>
          <note>
            Herr talman! Pål Jonson har frågat mig vilka åtgärder jag avser
            att vidta med anledning av fordon som stör människor i sin omgivning
            med hög musik samt om det är min bedömning att den nya straffbestämmelsen
            om ofredande kommer att underlätta situationen för kommunerna
            och polisen vad avser störande musik från fordon. Ordningslagen
            syftar till att upprätthålla allmän ordning och säkerhet på offentliga
            platser. Genom bemyndigande i lagen ges kommunerna möjlighet att
            i lokala föreskrifter reglera olika företeelser. En förutsättning
            för att meddela en sådan föreskrift är att den behövs för att
            upprätthålla den allmänna ordningen på offentlig plats.
          </note>
          <note>
            Att störa andra människor genom att föra oljud kan vara straffbart
            som förargelseväckande beteende. Att störa någon genom högljudd
            musik kan också, åtminstone i allvarligare fall, vara straffbart
            som ofredande. Ofred ­ andeparagrafen har sedan januari i år,
            efter en lagändring som regeringen initierat, en modernare och
            tydligare utformning där rekvisitet ”annat hänsynslöst beteende”
            i motivtexten anges just som ”störa någon genom t.ex. höga ljud”.
            Det har ä nnu inte gått tillräckligt lång tid för att kunna bedöma
            om lagändringen är otillräcklig i förhållande till just den här
            problematiken.
          </note>
          <note>
            Det mest effektiva sättet att bekämpa brottslighet eller att
            motverka ordningsstörningar är att försöka förhindra att de över
            huvud taget äger rum. Det brottsförebyggande arbetet är centralt,
            och det ska bedrivas utifrån lokala problembilder och i samverkan
            med andra aktörer. Regeringen beslutade i mars 2017 om Tillsammans
            mot brott – ett nationellt brottsförebyggande program. Syftet
            med programmet är öka kunskap och kompetens och få fler aktörer,
            inte bara de som traditionellt arbetar brottsförebyggande, att
            agera aktivt och tillsammans.
          </note>
          <note type="speaker">
            Anf. 18 PÅL JONSON (M):
          </note>
          <note>
            Herr talman! Tack, inrikes- och justitieministern, för svaret
            på min interpellation!
          </note>
          <note>
            Frågan om störande musik från fordon kan tyckas väldigt obetydlig
            och alldaglig inte minst med tanke på många andra svåra problem
            som vi har på det kriminalpolitiska området. Jag tänker på ökade
            problem med gängbrottslighet, förhöjt terrorhot och till exempel
            på ökade problem med internationella stöldligor. Men politikens
            uppgift är att angripa samhällsproblem oavsett var de finns och
            hur stora eller små de är. Detta är ett utbrett samhällsproblem
            på många platser i Sverige som rättssystemet ännu inte har lyckats
            att hantera och lösa.
          </note>
          <note>
            Hur ser då problembilden ut på området? Det handlar om ett trettiotal
            kommuner i Sverige, till exempel Arvika, Torsby, Rättvik, Kil
            och Hagfors som har betydande problem med ett begränsat antal
            bilar som ofta med specialbyggda stereoanläggningar spelar extremt
            hög musik inte sällan med målet att just störa människor framför
            allt om natten.
          </note>
          <note>
            Det handlar alltså inte om någon raggarbilskultur i största allmänhet.
            Att folk åker omkring på kvällarna och lyssnar på musik i sina
            bilar utgör naturligtvis inte något stort problem. Det är en mycket
            liten grupp som har gjort detta systematiskt och arbetar mycket
            medvetet ofta för att just störa människor om natten. Hittills
            har rättssystemet inte lyckats hantera problemet.
          </note>
          <note>
            Det finns också exempel på kommuner i Dalarna där man åker och
            parkerar en bil på en speciell plats ofta i anslutning till ett
            bostadsområde. Sedan spelar man extremt hög musik för att störa
            de boende i området. Man kontrollerar stereon genom bluetooth
            eller fjärrkontroll. Enligt polisen är musiken i de här bilarna
            så extremt hög att det ger allvarliga hörselskador om man över
            huvud taget kommer nära bilarna.
          </note>
          <note>
            Det finns också andra exempel som vi har sett där människor måste
            sova med hörselkåpor på nätterna eller i källaren om natten för
            att det är ett så enormt oväsen i anslutning till bilarna. Det
            finns naturligtvis inte några rimliga skäl till varför den situationen
            ska få fortgå år in och år ut bara för att rättssamhället saknar
            både resurser och befogenheter att hantera problemet.
          </note>
          <note>
            Herr talman! Justitieministern nämner i svaret möjligheten för
            kommuner att utfärda lokala ordningsföreskrifter. Jag vill bara
            tillägga att den modellen har provats och misslyckats. Jag vill
            ge två exempel på detta.
          </note>
          <note>
            För det första har både Arvika kommun och Torsby kommun provat
            det och ansökt hos länsstyrelsen för att använda lokala ordningsföreskrifter
            för att hantera problemet med hög musik från fordon. De fick avslag
            av länsstyrelsen. Lokala ordningsföreskrifter får man använda
            för att upprätthålla den allmänna ordningen men inte för att skydda
            omkringboende människors nattsömn. Jag kan tillägga att det beslutet
            överklagades av både Arvika och Torsby kommun, men förvaltningsrätten
            gav Länsstyrelsen i Värmland rätt i slutändan i båda fallen.
          </note>
          <note>
            För det andra finns det ett exempel i Dalarna där länsstyrelsen
            gav Mora kommun möjlighet att utfärda lokala ordningsföreskrifter
            för att hantera problemet med den högspelande musiken. Polisen
            i Mora satte in stora resurser för att angripa problemet, men
            man har ännu inte lyckats lagföra någon person för brottet för
            att beviskraven är relativt höga. Vi har en väldigt konstig situation
            där två länsstyrelser har sagt två olika saker i frågan. Det som
            är gemensamt är dock att ingen av åtgärderna har varit verkningsfull
            för att komma åt problemet.
          </note>
          <note>
            Jag vill därför fråga justitieministern om han delar uppfattningen
            att detta är ett allvarligt problem på många orter i Sverige och
            om han också delar uppfattningen att de lokala ordningsföreskrifterna
            inte är och har varit verkningsfulla för att angripa problemet.
          </note>
          <note type="speaker">
            Anf. 19 Justitie- och inrikesminister MORGAN JOHANSSON (S):
          </note>
          <note>
            Herr talman! Jag har sannerligen stor förståelse för att det
            kan vara ett rätt stort problem på en del orter. Det ska på intet
            sätt förringas. Det är klart att det är ett stort bekymmer för
            dem som drabbas av att inte kunna sova på nätterna för att folk
            kör omkring och spelar musik eller till och med ställer upp musikanläggningar
            och har det på väldigt hög ljudnivå.
          </note>
          <note>
            Det gäller att se till att det finns lagrum som man kan hänvisa
            till så att man kan komma åt de individer som beter sig på det
            sättet. Det finns ett antal lagrum som man kan använda sig av.
            Jag hänvisade i mitt svar till lagrummet om förargelseväckande
            beteende i brottsbalkens 16 kap. 16 §. Det finns möjlighet att
            komma åt de individerna med den lagstiftningen.
          </note>
          <note>
            Du har också ett annat lagrum i trafikförordningen som syftar
            till att komma åt onödig och störande körning. Det är en förseelse
            som kan ge böter på upp till 1 000 kronor för den som ägnar sig
            åt det. Sedan har vi lagrummet om ofredande där vi alldeles nyss
            den 1 januari förtydligade det och bland annat lade in skrivningen
            i motivtexten att det i allvarliga fall till exempel handlar om
            att störa någon med höga ljud.
          </note>
          <note>
            Nu har den lagstiftningen precis trätt i kraft. Den är bara ett
            par månader gammal. Vi får väl se hur domstolarna kommer att pröva
            det och hur praxis kommer att utvecklas. Jag vill inte föregripa
            den rättstillämpningen. Det måste domstolarna pröva. Jag konstaterar
            att det finns en förändring i lagstiftningen där vi bland annat
            har pekat ut just att störa någon med höga ljud.
          </note>
          <note>
            Förutom alla de lagrum som man kan använda sig av är det naturligtvis
            så att vi utöver lagstiftning behöver ha en ordning där vi har
            möjlighet att komma åt dessa individer, att utreda brotten och
            kunna knyta en gärningsman till själva brottet. Pål Jonson är
            inne på bevisregler och svårigheten att bland annat ta reda på
            vem det egentligen är som ägnar sig åt detta.
          </note>
          <note>
            Svaret på det är att vi behöver ökad polisnärvaro på många platser.
            Där jobbar vi med att utöka antalet poliser i Sverige. Det kommer
            att komma alla delar av landet till de l . Bara nu om en m ånad
            går det ut ytterligare 478 polisaspiranter från utbildningarna
            varav en del, jag tror att det är lite drygt 40, kommer att komma
            Polisregion Bergslagen till del där Värmland är en del. Det är
            bara första delen och det som händer nu under våren. Sedan kommer
            ytterligare en kull till hösten. Nästa år går det ut 1 300 poliser
            från utbildningarna, så vi skalar upp polisorganisationen.
          </note>
          <note>
            Lösningen på detta problem, som alls inte ska förringas, kan
            vara de förändringar i lagstiftningen som vi har gjort men också
            förstås ökad polisnärvaro och prioritet. Det måste också bygga
            på ett bra samarbete mellan kommuner och polis där man bland annat
            jobbar med det man kallar för medborgarlöften. Där identifierar
            man lokalt: Vilka är våra problem just här? Sedan blir det en
            inriktning för hur polisen ska arbeta framöver.
          </note>
          <note type="speaker">
            Anf. 20 PÅL JONSON (M):
          </note>
          <note>
            Herr talman! Jag ska återkomma till bristen på poliser och polistätheten
            på landsbygden som är ett stort problem. Men jag vill först återanknyta
            lite grann till justitieministerns svar om det brottsförebyggande
            arbetet, hur ofredandelagstiftningen är och hur den har förändrats.
          </note>
          <note>
            Justitieministern säger att brottsförebyggande arbete kan vara
            en viktig del för att förebygga problemet med hög musik från fordon.
            Det stämmer säkert, men ett alternativ är då att stänga av vägar
            på natten för att begränsa tillträdet. Jag kan bara konstatera
            att det ibland medför olägenheter för dem som bor i de här områdena.
            Det blir helt enkelt svårt att komma hem på natten eftersom vägen
            kanske är avstängd. Det andra vi har sett när man har provat att
            stänga av vägar i till exempel min hemkommun Arvika är att det
            tenderar att flytta runt problemet i kommunen snarare än att lösa
            det. Det finns alltså vissa utmaningar på området.
          </note>
          <note>
            Beträffande ofredande vill jag inledningsvis säga att jag välkomnar
            den förändring som skedde i lagstiftningen den 1 januari 2018
            med målet att komma åt problemen med störningar av höga ljud.
            Det är bra, och det är rimligt.
          </note>
          <note>
            Jag vill naturligtvis inte föregripa någon domstol, men av åtminstone
            tre skäl tvivlar jag på att detta kommer att lösa det problem
            som många kommuner har här och nu när det kommer till högspelande
            musik från fordon.
          </note>
          <note>
            För det första: Vid ofredande krävs att det ska finnas ett uppsåt.
            Jag förstår inte riktigt hur man ska kunna identifiera ett uppsåt
            när det handlar om högspelande musik från fordon. Jag tror att
            det kommer att bli väldigt svårt rent rättsligt att bevisa ett
            uppsåt att störa omgivningen.
          </note>
          <note>
            För det andra: Om de här personerna ska lagföras för ofredande
            kan inte detta ske genom att man utfärdar ett bötesbelopp på plats.
            Därmed försvinner också den omedelbara konsekvensen av den brottsliga
            gärningen, vilket gör att lagstiftningen tenderar att förlora
            sin avskräckande effekt eftersom konsekvenserna skjuts på framtiden.
          </note>
          <note>
            För det tredje: Detta innebär att man måste tillsätta en utredning
            som ska genomföras av polisen för att en åklagare i ett senare
            läge ska besluta om eventuellt brottsmål. I ett ännu senare läge
            ska en domstol om kanske sex månader besluta i sådana här frågor.
            Jag tror att det blir ett väldigt långt tidsspann för denna typ
            av brottslighet. Vi får alltså en lång och utdragen rättsprocess
            om vi ska använda ofredandelagstiftningen.
          </note>
          <note>
            Detta innebär också att resurser kommer att tas från polisen
            och Åklagarmyndigheten. Vi vet att vi nu har ett läge där den
            grova brottsligheten växer, och inte minst Polismyndigheten är
            hårt ansatt. Jag vill hellre se att polisen riktar in resurser
            mot den grova brottsligheten än på att hantera detta problem.
          </note>
          <note>
            Ett alternativ, som justitieministern har varit inne på, är att
            se över trafikförordningen. Det tror jag skulle vara bra. Jag
            vet att Länsstyrelsen i Värmlands län och även lokalpolisområde
            Arvika har hemställt om detta hos Justitiedepartementet. Det handlar
            alltså om att se över trafikförordningen för att komma till rätta
            med problemet.
          </note>
          <note>
            Jag förväntar mig inte att justitieministern här och nu ska börja
            berätta om förändringar i den svenska trafikförordningen. Jag
            är själv inte jurist, men jag tror att just att se över trafikförordningen
            kan vara ett sätt att hantera det här problemet. Det framstår
            för mig som rimligt att det är svårt att framföra ett fordon på
            ett säkert sätt om det är extremt hög musik i fordonet eftersom
            uppmärksamheten helt enkelt måste bli lidande. Det borde finnas
            förutsättningar att se över trafikförordningen så att man kan
            bötfälla människor som kör fordon med extremt hög musik eftersom
            de tappar uppmärksamheten.
          </note>
          <note>
            Jag vill därför ställa en fråga till justitieministern. Om det
            visar sig att förändringar i ofredandelagstiftningen inte kommer
            att vara verkningsfulla på detta område – är han då villig att
            vidta andra åtgärder?
          </note>
          <note type="speaker">
            Anf. 21 Justitie- och inrikesminister MORGAN JOHANSSON (S):
          </note>
          <note>
            Herr talman! Vi får väl ta en sak i taget. Vi har just fått en
            ny lagstiftning när det gäller ofredande. Det vore förstås bra
            att först få den prövad i domstol och se hur praxis utvecklar
            sig.
          </note>
          <note>
            Vi har som sagt i motivtexten förtydligat just att det kan vara
            ett ofredande om man stör någon med höga ljud. Jag tycker att
            detta får prövas innan man börjar ge sig på några nya ändringar.
            Men om det skulle behövas är jag naturligtvis inte främmande för
            det, utan då får vi ta den delen.
          </note>
          <note>
            Samtidigt pekar jag på att det finns flera andra lagrum som man
            kan använda sig av. Förargelseväckande beteende skulle kunna vara
            tillämpligt. Det gäller också, vilket Pål Jonson är inne på, hela
            trafikförordningen med onödig och störande körning. Den tycker
            jag borde komma åt en hel del av dessa situationer även i sitt
            nuvarande skick, utan att vi behöver se över den. Men det är klart;
            man kan aldrig utesluta någonting för framtiden.
          </note>
          <note>
            Jag ser framför mig att polisen i första hand ökar sina ansträngningar
            för att tillämpa de lagrum som vi redan i dag har. Det är klart
            att det kommer att bli lättare för dem när vi nu också sätter
            in ökade resurser för polisen. De kommer att få fler som kan jobba
            med detta.
          </note>
          <note>
            När det gäller utvecklingen av att utreda olika typer av brott
            är just trafikbrott en sådan kategori som polisen utreder i mycket
            större utsträckning än man gjorde för bara några år sedan. Vi
            hade en situation med sju år av fallande resultat för polisen,
            det vill säga att antalet utredningar som man redovisade för åklagare
            minskade år för år. Det var en del av förklaringen till att vi
            genomförde omorganiseringen av polisen så att vi nu har en enda
            gemensam polismyndighet.
          </note>
          <note>
            Förra året ökade antalet utredningar som polisen redovisade till
            åklagare för första gången sedan 2009. Vi ser alltså en positiv
            utveckling i den delen. Det är bland annat utredningar av trafikbrott
            som ökar. Jag tror att det i en del fall beror på att detta är
            en typ av brottslighet som medborgarna lokalt gärna vill att polisen
            ägnar sig åt.
          </note>
          <note>
            Ibland har vi en tendens att bara tala om de grövre brotten och
            sådant som sker i storstäderna, medan vi glömmer bort att det
            på många håll är en annan typ av problematik som medborgarna kan
            vara angelägna om att få ordning på. Det är precis därför vi har
            upplägget med medborgarlöften, som ska sätta upp en inriktning
            för vilka brott som polisen ska ägna sig åt.
          </note>
          <note>
            Använd den lagstiftning som finns i dag, varav en är alldeles
            färsk. Se också till att använda de nya resurser som nu kommer
            polisen till del. Då tror jag att man kan få ordning också på
            denna problematik.
          </note>
          <note type="speaker">
            Anf. 22 PÅL JONSON (M):
          </note>
          <note>
            Herr talman! Tack, justitieministern, för debatten! Låt mig inledningsvis
            säga som man brukar: All politik är lokal. Men jag vågar påstå
            att också all brottslighet är lokal. Det ser väldigt olika ut
            i olika delar av landet, och de samhällsutmaningar och problem
            som finns i storstäderna är inte nödvändigtvis desamma som dem
            som finns på landsbygden. Och just det här är ett utpräglat landsbygdsproblem.
          </note>
          <note>
            Jag tror inte heller att det är så mycket som skiljer de politiska
            partierna åt i denna fråga, utan det handlar snarare om att frågan
            har gått under radarn i ljuset av många andra, allvarliga, problem
            som vi har på det kriminalpolitiska programmet. Men detta problem
            drabbar träffsäkert människor, inte minst dem som bor i landsbygdskommuner.
          </note>
          <note>
            Avslutningsvis måste jag säga att eventuella förändringar i till
            exempel trafikförordningen måste kombineras med fler poliser.
            Problemet med högspelande musik i bilar är framför allt ett problem
            i landsbygdskommuner, där polistätheten är låg. Det handlar om
            lokalpolisområden som ska hantera kanske fyra kommuner med väldigt
            stora avstånd – minst fyra fem mil – med en eller två radiobilar
            om natten. Det är inte lätt att upprätthålla lag och ordning när
            vi har så låg polistäthet på landsbygden.
          </note>
          <note>
            Vi är ense om att det behövs fler poliser på landsbygden. Vi
            kan genomföra vilka förändringar vi vill i lagar, förordningar
            och författningar, men om det inte finns poliser som kan upprätthålla
            lag och ordning på landsbygden kommer det att utgöra ett stort
            problem när det gäller att komma åt grunden i den problematik
            som jag har försökt att belysa i interpellationen.
          </note>
          <note type="speaker">
            Anf. 23 Justitie- och inrikesminister MORGAN JOHANSSON (S):
          </note>
          <note>
            Herr talman! Jag vill tacka Pål Jonson för debatten och, som
            sagt, hänvisa till de lagrum som finns: förargelseväckande beteende,
            onödig och störande körning när det gäller trafikförordningen
            och det nya ofredandebrottet. Jag ser framför mig att man prövar
            hur lagrummen kan vara tillämpliga, och vi har ju som sagt en
            alldeles ny skrivning när det gäller ofredande. Jag utesluter
            förstås inte att vi kan behöva göra mer, men det här är alldeles
            färskt från den 1 januari.
          </note>
          <note>
            Vi är överens om att vi behöver utöka polisnärvaron. Jag skulle
            vilja säga att vi behöver göra det över hela landet. Vi behöver
            göra det i storstäderna, och vi behöver göra det på landsbygden.
            Nu genomför vi den största satsning på polisen som någon regering
            har gjort på 20 år. Vi går in med 2 miljarder redan i år, 2,3
            miljarder året därpå och 2,8 miljarder 2020.
          </note>
          <note>
            Vi skalar upp polisutbildningen. Jag hänvisade tidigare till
            att redan nu, om bara någon månads tid, tillkommer ytterligare
            40 poliser i Region Bergslagen. Dem får alltså Dalarna, Värmland
            och Örebro dela på.
          </note>
          <note>
            Sedan kommer en ny kull till hösten, och nästa år kommer ytterligare
            1 300 poliser. Det blir den största kullen nya polisaspiranter
            sedan 2010. Vi ska sammanlagt öka antalet polisanställda med 10
            000 fram till 2024. Det är precis det vi nu planerar för.
          </note>
          <note>
            Det är en kraftig ökning. Det är en ökning av kostymen med 30
            procent fram till 2024. Det kommer förstås att kosta en del pengar,
            men vi tycker att det här är ett av de viktigaste och mest prioriterade
            områdena som vi ska ägna oss åt de kommande åren.
          </note>
          <note>
            Jag har som sagt stor förståelse för att det här kan vara ett
            stort problem, och jag hoppas att man ska kunna komma åt detta
            med de ökade resurserna och de nya lagrum som finns.
          </note>
          <note>
            Överläggningen var härmed avslutad.
          </note>
          <note>
            § 9 Svar på interpellation 2017/18:396 om en utvärdering av sjöfyllerilagen
          </note>
          <note type="speaker">
            Anf. 24 Justitie- och inrikesminister MORGAN JOHANSSON (S):
          </note>
          <note>
            Herr talman! Lars Beckman har frågat migrationsministern och
            biträdande justitieministern om sjöfyllerilagen är optimal till
            sin utformning eller om några förändringar behöver göras och om
            man kan se några positiva effekter av lagen avseende sjösäkerhet.
            Lars Beckman har också frågat när och på vilket sätt det kommer
            att tillsättas en oberoende utvärdering av sjöfyllerilagen. Arbetet
            inom regeringen är så fördelat att det är jag som ska svara på
            interpellationen.
          </note>
          <note>
            När det gäller frågan om sjöfyllerilagen är optimalt utformad
            vill jag först påminna om att det var alliansregeringen som genomförde
            denna lagstiftning. Man behöver också ställa sig frågan vad Lars
            Beckman avser med att en lag är optimal. Om det till exempel är
            lagens preventiva verkan som avses kan det hänvisas till statistik
            som bland annat visar att det sedan 2010 skett en minskning av
            antalet misstänkta sjöfylleribrott i förhållande till antalet
            genomförda kontroller. Såtillvida får lagen nog anses ändamålsenligt
            utformad.
          </note>
          <note>
            Frågan om det går att se några positiva effekter av lagen med
            avseende på sjösäkerhet diskuterades i en interpellationsdebatt
            i mars 2017. Frågor om lagens effekter har även berörts därefter
            i svar på flera riksdagsfrågor, bland annat från Lars Beckman
            så sent som i december förra året.
          </note>
          <note>
            Bilden är alltjämt att lagstiftningen i kombination med kontrollåtgärder
            har en preventiv effekt på sjöfylleriet. Sedan lagstiftningen
            trädde i kraft 2010 har antalet omkomna i fritidsbåtsolyckor,
            enligt Transportstyrelsens statistik, minskat från 35 personer
            till 27 personer per år räknat på ett glidande femårigt medelvärde.
          </note>
          <note>
            Trenden gällande andelen personer som misstänks för sjöfylleri
            har varit tydligt nedåtgående. Såväl Polismyndigheten som Kustbevakningen
            har noterat en attitydförändring till alkohol bland fritidsbåtsägarna,
            och den breda majoriteten förefaller att respektera den nya lagstiftningen.
          </note>
          <note>
            Som framgår av Lars Beckmans sista fråga har riksdagen i november
            2017 beslutat om ett tillkännagivande om en utvärdering av det
            utvidgade straffansvaret för sjöfylleri som infördes 2010. Naturligtvis
            är det viktigt att genomförda reformer vid behov följs upp. Efter
            interpellationsdebatten i mars 2017 upprättade Justitiedepartementet
            en promemoria om effekterna av den nya lagstiftningen. Med anledning
            av tillkännagivandet kommer regeringen att återkomma till riksdagen.
          </note>
          <note type="speaker">
            Anf. 25 LARS BECKMAN (M):
          </note>
          <note>
            Herr talman! Tack, statsrådet, för svaret!
          </note>
          <note>
            Som statsrådet påpekade var det mycket riktigt alliansregeringen
            som införde den här sjöfyllerilagen. Låt mig också slå fast att
            det kanske inte var ett av de bästa besluten som alliansregeringen
            tog, men det är därför som det är så viktigt att den här utvärderingen
            kommer till stånd på det sätt som riksdagen har beslutat.
          </note>
          <note>
            Som förtroendevald är det naturligtvis omöjligt att vara insatt
            i alla frågor som finns. Man får föra samtal, man får beställa
            rapporter från riksdagens utredningstjänst och så vidare. Förra
            året arrangerade jag och kollegan Maria Stockhaus ett seminarium
            om sjöfyllerilagen där vi hade väldigt duktiga personer på plats
            som har stor erfarenhet av sjösäkerhet. Där fram k om tydligt
            att den här lagen inte fungerar som det var tänkt ur sjösäkerhetssynpunkt.
          </note>
          <note>
            Jag är helt säker på att statsrådet också har läst den debattartikel
            som har varit publicerad till exempel i Göteborgs-Posten som är
            skriven av Ulf Hallström, sjökapten och före detta chef på sjöräddnings-
            och beredskapsenheten på Sjöfartsverket, Christer Lindvall, sjökapten
            och före detta vd för Sveriges Fartygsbefälsförening och Göran
            Andersson, sjökapten och före detta sjötrafikdirektör, före detta
            ordförande i Sjösäkerhetsrådet och före detta ordförande i Svenska
            Båtunionen.
          </note>
          <note>
            De skriver: ”Vi som undertecknat denna artikel, representerar
            tillsammans mer än 150 års sjöfartskunnande. Vi föreslår att en
            översyn av lagen görs och att den svenska lagstiftningen i dessa
            frågor harmoniseras med våra grannländers regelverk för fritidsbåtar.”
          </note>
          <note>
            Sedan går de igenom väldigt bra i artikeln varför den här lagstiftningen
            ur sjösäkerhetssynpunkt kanske inte fungerar optimalt. Det är
            därför det är viktigt att man får till den här översynen.
          </note>
          <note>
            Jag kunde också notera att Svenska Båtunionen och Båtfolket skrev
            ett öppet brev för någon vecka sedan till justitieministern där
            de säger att man verkligen tycker att den här lagen ska ses över.
            Argumenten är att den inte har någon praktisk effekt på allvarliga
            olyckor, att biltrafik inte är båtliv, att man kriminaliserar
            båtägare utan skäl, att det minskar intresset för fritidsbåtsliv
            och att det kostar pengar att upprätthålla och belastar våra domstolar
            i onödan. De argumenterar mer om de här frågorna i brevet.
          </note>
          <note>
            Det är väl bara att konstatera att för att en lag ska vara relevant
            är det viktigt att det finns en förankring och en förståelse för
            lagstiftningen. Det är därför den här översynen, som en enig riksdag
            har beslutat om, måste komma till stånd.
          </note>
          <note>
            Det är också viktigt när den görs att det är en objektiv och
            opartisk översyn som verkligen kan väcka respekt i alla läger
            och att den tar hänsyn till effekterna av lagen. De ska naturligtvis
            vara att sjösäkerheten förstärks, inte att man gör ett antal blåskontroller,
            för det kan inte vara syftet. Den önskade effekten måste vara
            att förbättra sjösäkerheten i Sverige.
          </note>
          <note>
            Min fråga är helt enkelt: När tillsätts utvärderingen?
          </note>
          <note type="speaker">
            Anf. 26 Justitie- och inrikesminister MORGAN JOHANSSON (S):
          </note>
          <note>
            Herr talman! Man upphör aldrig att förvånas över Moderaternas
            förmåga att svänga precis hur som helst. Ni orkar inte stå upp
            för nästan någonting, utan blir ni uppvaktade av någon intressegrupp
            faller ni undan nästan omedelbart när ni inte har regeringsmakt.
            Det är fram och tillbaka.
          </note>
          <note>
            Det var Beatrice Ask som lade fram förslaget. Det var alliansreger
            ­ ingen som genomförde detta 2010. Sedan förlorade ni valet 2014,
            och så plötsligt orkar ni inte längre stå upp för er egen lagstiftning.
            Jag tycker att det i grunden är ganska svagt av ett politiskt
            parti, särskilt med tanke på att ni faktiskt har rätt goda argument
            för att orka stå upp för er egen lagstiftning.
          </note>
          <note>
            Argumentationen från Beckman är väldigt svepande. Han har inga
            belägg för det han säger och ingen statistik att hänvisa till
            utan bara lite svepande argument som att det inte funkar, att
            det inte är optimalt och att det inte bidrar till att öka sjösäkerheten.
            Han har inga belägg utan uttrycker bara lite allmänt tyckande.
          </note>
          <note>
            Huvudfrågan här är om det är en mänsklig rättighet att vara full
            på sjön eller inte. Om man landar i att det inte är en mänsklig
            rättighet att vara full på sjön – man har ansvar för sitt eget
            liv , och man har också ansvar för andras liv i ganska stor utsträckning
            när man framför en båt – är det ett skäl för lagstiftning och
            också skäl för kontroller.
          </note>
          <note>
            Då ställer Beckman frågan: Har det här verkligen haft någon effekt?
            Jag redovisar i mitt interpellationssvar ett par utvecklingstendenser
            som man bör kunna knyta till den förändrade lagstiftningen.
          </note>
          <note>
            Först och främst: Det har skett en minskning av antalet misstänkta
            sjöfylleribrott i förhållande till antalet kontroller, enligt
            Kustbevakningens statistik. År 2009 genomfördes lite drygt 500
            kontroller. I 17 procent av de kontrollerna misstänkte man brott.
            År 2015 genomfördes lite drygt 2 000 kontroller. I 3,52 procent
            av dem fanns det en misstanke om brott.
          </note>
          <note>
            Andelen minskade från 17 procent till 3 procent när det gäller
            misstänkta brott i förhållande till antalet kontroller. Det tyder
            på att vi har en ganska hög och ökande regelefterlevnad. Kan inte
            Lars Beckman ändå ta in hur statistiken faktiskt ser ut?
          </note>
          <note>
            En annan punkt är antalet omkomna på sjön. För några år sedan,
            före lagstiftningen, var det i genomsnitt 35 omkomna på sjön till
            följd av olika olyckor. I dag ligger det på 27. Det är ett glidande
            medelvärde på fem år. Från 35 till 27 är en minskning på 20 procent.
            Det behöver inte ha med den här lagstiftningen att göra, men vi
            vet att kopplingen mellan alkohol och drunkningsolyckor och olyckor
            i övrigt på sjön är ganska stark. Det kan faktiskt vara så att
            det beror på lagen.
          </note>
          <note>
            Den lagstiftning som ni drev igenom, Beckman, har visat sig vara
            lyckosam, så du borde vara glad och orka stå upp för den. Men
            det gör du inte.
          </note>
          <note>
            Mina konkreta frågor till Lars Beckman är följande: Är Moderaterna
            för eller emot sjöfyllerilagen? Har ni ändrat er i sakfrågan?
            Min följdfråga är: Kommer en alliansregering att riva upp sjöfyllerilagen
            eller inte? De frågorna skulle jag gärna vilja ha svar på, herr
            talman.
          </note>
          <note type="speaker">
            Anf. 27 LARS BECKMAN (M):
          </note>
          <note>
            Herr talman! Liksom tidigare statsråd höjer statsrådet tonen
            när han inte har några bra svar att ge. Låt oss först konstatera
            att antalet omkomna i fritidsbåtar har gått ned starkt i Sverige
            sedan 1971. Jag kan naturligtvis mejla över rapporten från riksdagens
            utredningstjänst, om statsrådet inte har tillgång till den. Den
            här debatten handlar naturligtvis om sjöfylleri och säkerhet på
            sjön.
          </note>
          <note>
            Vad är då samhällsutmaningen i Sverige just nu när det gäller
            båtlivet? Enligt min uppfattning är den att det sker mycket stölder
            av båtar och motorer. Utländska ligor härjar fritt i Sverige och
            stjäl båtmotorer.
          </note>
          <note>
            Vad ska då samhällets resurser gå till? För mig är det viktigt
            att vi bekämpar en allvarlig brottslighet. Där skulle statsrådet
            kunna be sina myndigheter att bekämpa brottslighet. I samma RUT-rapport,
            som statsrådet uppenbarligen inte har tillgång till, men jag ska
            se till att mejla över den, kan vi se på promillegränserna i våra
            grannländer. Finland har 1,0, Danmark har 0,5 för fritidsbåtar
            upp till 15 meter och Estland har 0,5 , enligt riksdagens utredningstjänst.
          </note>
          <note>
            När de som kan sjösäkerhet säger att en lag inte har fått den
            effekt den skulle få tycker jag inte att det är ett problem att
            göra en översyn av lagen. Det har en enig riksdag beslutat. Låt
            oss titta på om lagen har fått effekter. Jag menar inte antalet
            blåskontroller, utan jag menar naturligtvis ur sjösäkerhetssynpunkt.
            Här blir det lite svajigt när statsrådet å ena sidan börjar ställa
            frågor till Moderaterna om vad vi har för uppfattning av sjöfyllerilagen
            när Socialdemokraterna å andra sidan i Sveriges riksdag har ställt
            sig bakom översynen. Av statsrådets argumentation verkar det som
            att man i förväg har bestämt sig för vad översynen ska komma fram
            till. Det vore olyckligt och närmast ett hån mot Sveriges 700
            000 båtägare som berörs av lagstiftningen.
          </note>
          <note>
            Ett problem är att man ofta blandar ihop bil- och båtkörning.
            Låt mig konstatera att mig veterligt – skulle det ske är det olyckl
            igt – kö r inte 12 ‑ åringar i 110 kilometer i timmen på E4:an
            eftersom det inte är tillåtet. Man ska göra skillnad på båtar
            och bilar.
          </note>
          <note>
            Min fråga kvarstår: När kommer den oberoende utvärderingen av
            lagstiftningen att ske, som en enig riksdag, inklusive Socialdemokraterna,
            ställer sig bakom? Det var också ett vallöfte från Anders Ygeman
            2014 som han uttalade i medierna och i andra sammanhang.
          </note>
          <note type="speaker">
            Anf. 28 Justitie- och inrikesminister MORGAN JOHANSSON (S):
          </note>
          <note>
            Herr talman! Låt oss vara noggranna med orden. Tillkännagivandet
            gäller en utvärdering, och den tänker vi naturligtvis tillsätta.
            Det är något annat än en översyn. Men en utvärdering tänker vi
            göra – naturligtvis i enlighet med det tillkännagivande som finns.
          </note>
          <note>
            Jag fick faktiskt inte svar på sakfrågorna. Var har Moderaterna
            egentligen landat? Är ni för eller emot sjöfyllerilagstiftningen?
            Vill ni riva upp lagen eller inte?
          </note>
          <note>
            Beckman för ett resonemang om att harmonisera med andra nordiska
            länder. Är det Moderaternas hållning? Gäller det bara på sjön?
            Om vi ska harmonisera fyllerilagstiftningen på sjön med andra
            nordiska länder som har en helt annan syn i frågorna, varför ska
            vi inte harmonisera fyllerilagstiftningen på land? Beckman hänvisar
            till Finland med en gräns på 1 promille. Vet Lars Beckman hur
            full man är på 1 promille? Är det vad han vill ha på sjön? Varför
            argumenterar han då för att harmonisera med andra länder? Exakt
            vad är han ute efter?
          </note>
          <note>
            Min fråga kvarstår: Tänker Moderaterna riva upp sjöfyllerilagen
            eller inte? Tänker en alliansregering riva upp sjöfyllerilagen
            eller inte? Det vill jag gärna ha svar på.
          </note>
          <note>
            När Lars Beckman inte kan argumentera i sak börjar han prata
            om helt andra saker. Det är klart att vi måste komma åt stölderna
            av båtmotorerna. Jag har precis gett ett uppdrag till Kustbevakningen,
            tullen och polisen att förstärka sitt samarbete just riktat mot
            de internationella stöldligorna. Det handlar om att både förstärka
            själva lagstiftningen och förhindra utförsel av stöldgods, bland
            annat båtmotorer som går till andra länder. Sedan ska vi se till
            att de vi tar i de utländska stöldligorna och som döms för brott
            i Sverige ska avtjäna straffen i hemländerna. Där går vi fram
            med fördjupade samarbeten med ett antal länder. När det gäller
            den här typen av brottslighet handlar det om länder i vårt närområde,
            till exempel Polen och Litauen. Men vi vet att det finns problem
            med annan brottslighet, till exempel Rumänien och Georgien. Vi
            tar länderna ett efter ett och fördjupar vårt polisiära samarbete
            och i fråga om att avtjäna straffen i hemländerna. Det går inte
            sätta dessa saker mot varandra. Regeringen har varit aktiv i fråga
            om de utländska stöldligorna.
          </note>
          <note>
            Beckman undviker frågan om vilka belägg som finns för att lagstiftningen
            inte fungerar. Jag säger att detta att andelen av de kontroller
            som genomförs där man misstänker brott har minskat sedan 2010
            tyder på att det finns en ökad regelefterlevnad och att lagstiftningen
            på det sättet därmed har fungerat som den ska. Dessutom dör allt
            färre på sjön. Det är väl en god utveckling. Hur skulle Lars Beckman
            agera om han rev upp lagstiftningen och sedan skulle plötsligt
            antalet döda på sjön öka igen? Vad skulle han då göra?
          </note>
          <note>
            Nej, herr talman, ibland måste man faktiskt orka stå upp för
            den lagstiftning man har varit med om att driva igenom, som Moderaterna
            har gjort. Man kan inte bara svänga fram och tillbaka, bara för
            att det finns någon intressegrupp som vill saker och ting när
            det gäller lagstiftningen.
          </note>
          <note type="speaker">
            Anf. 29 LARS BECKMAN (M):
          </note>
          <note>
            Herr talman! Det är mycket känslor och lite fakta från statsrådet,
            men det må vara. Låt oss då – igen – konstatera att enligt riksdagens
            utredningstjänst har antalet omkomna i fritidsbåtslivet från 1971
            och framåt sjunkit kraftigt. Om statsrådet inte har den rapporten
            ska jag se till att skicka ut den.
          </note>
          <note>
            Jag är helt säker på att den som har varit chef över sjöräddnings-
            och beredskapsenheten på Sjöfartsverket, den som har varit vd
            på Sveriges Fartygsbefälsförening och den som har varit ordförande
            i Sjösäkerhetsrådet inte har något som helst intresse av att försämra
            sjösäkerheten i Sverige. Det borde jag och statsrådet vara överens
            om. Har man haft så tunga och viktiga uppdrag vill man naturligtvis
            inte försämra sjösäkerheten i Sverige.
          </note>
          <note>
            Jag är helt prestigelös. Om det är så att det har införts en
            lagstiftning som inte har fått de effekter som var tänkta ska
            man naturligtvis vara fri att ändra lagen. Det är lagstiftarens
            och regeringens möjlighet att göra så.
          </note>
          <note>
            Det är inte respektfullt att kalla båtägarna och organisationerna
            för intresseorganisationer och hävda att det är viktigast att
            stå upp mot dem. Det viktiga är naturligtvis att ha en lagstiftning
            som värnar sjösäkerheten. Det ska finnas en lagstiftning som harmonierar
            med något allmänt rättsmedvetande för dem som är på sjön.
          </note>
          <note>
            Exakt vad en ny alliansregering kommer att göra förstår jag att
            Morgan Johansson är nyfiken på. Det kommer han naturligtvis att
            få svar på, som alla andra. Det enda vi vet är att den här regeringen
            kommer att ha fallit eftersom vi i riksdagen kommer att rösta
            nej till Stefan Löfven som statsminister.
          </note>
          <note>
            Men när kommer denna utvärdering att ske, och när kommer den?
          </note>
          <note type="speaker">
            Anf. 30 Justitie- och inrikesminister MORGAN JOHANSSON (S):
          </note>
          <note>
            Herr talman! Jag kommer att tillsätta en utvärdering. Det är
            klart att vi kommer att göra det och följa det tillkännagivande
            som finns.
          </note>
          <note>
            Men Beckman kommer inte undan själva huvudfrågan här. Han hänvisar
            nu till att vi bör harmonisera med andra länder. Då är det klart
            att jag blir nyfiken – och inte bara jag, utan jag tror att också
            väljarna blir nyfikna. Ska du riva upp lagstiftningen, Lars Beckman?
            Ska du ha en finsk ordning med 1 promille? Återigen: Vet Lars
            Beckman hur full man är på 1 promille? Är det det vi har att vänta
            oss med en borgerlig regering? Det tror jag att inte bara jag
            är nyfiken på. Jag tror faktiskt att också väljarna är nyfikna
            på var ni kommer att landa.
          </note>
          <note>
            Sedan anklagar Beckman mig för att inte använda fakta. Jag har
            inte hört några fakta från Lars Beckman i hans inlägg – inte någonting.
            Jag tror inte att han har nämnt en siffra eller någon statistik.
          </note>
          <note>
            Han säger att antalet omkomna har minskat från 1970 och framåt.
            Ja, men det är också en kraftig minskning från 2009 och framåt,
            och det är den jag hänvisar till. Det är efter det att ni ändrade
            lagstiftningen.
          </note>
          <note>
            Sedan har vi också en ökad regelefterlevnad. Man gör ett antal
            kontroller, och då visar det sig att en minskad andel av de kontroller
            som man genomfört visar på misstänkt brott. Det tyder på att människor
            faktiskt följer lagstiftningen på ett tillfredsställande sätt,
            och det är precis det man vill åt med lagstiftning.
          </note>
          <note>
            Ja, vi kommer att tillsätta utvärderingen. Men jag och troligen
            resten av väljarna, som kanske också oroar sig över sjösäkerheten,
            är intresserade av att veta om ni tänker riva upp lagstiftningen
            som ni själva drev igenom. Tänker ni gå fram med 1 promille när
            det gäller onykterhet på sjön?
          </note>
          <note>
            Min uppfattning är att det inte kan vara en mänsklig rättighet
            att vara full på sjön.
          </note>
          <note>
            Överläggningen var härmed avslutad.
          </note>
          <note>
            § 10 Svar på interpellation 2017/18:397 om avhopp och tomma platser
            på polisutbildningen
          </note>
          <note type="speaker">
            Anf. 31 Justitie- och inrikesminister MORGAN JOHANSSON (S):
          </note>
          <note>
            Herr talman! Roger Haddad har frågat mig om jag är nöjd med polisutbildningens
            kvalitet och hur vi följer upp verksamheten. Han har också frågat
            vilka åtgärder jag tänker vidta för att vi inte ska ha 500 – 600
            tomma platser på polisutbildningen varje år. Dessutom har han
            frågat vad det beror på att så många studenter väljer att hoppa
            av polisutbildningen efter att de antagits och vilka slutsatser
            jag och regeringen drar av detta.
          </note>
          <note>
            Jag och regeringen är stolta över den svenska polisen. Poliserna
            vid Polismyndigheten, Säkerhetspolisen och Ekobrottsmyndigheten
            visar dagligen prov på hög kompetens när det gäller att utföra
            sina komplicerade arbetsuppgifter. De har alla genomgått samma
            grundutbildning till polisman, och den svenska polisens höga standard
            beror till stora delar på urvalet till och innehållet i den svenska
            polisutbildningen. Regeringen följer naturligtvis upp verksamheten
            inom ramen för den ordinarie myndighetsstyrningen i en ständigt
            pågående dialog.
          </note>
          <note>
            Oppositionen påtalar ofta att det finns tomma platser på polisutbildningen
            men glömmer då bort att regeringen har höjt ambitionerna och utökat
            antalet platser. Under mandatperioden har antalet polisstudenter
            fördubblats. Nästa år, 2019, beräknas det gå ut 1 300 polisstudenter,
            vilket är det högsta antalet sedan 2010. Ambitionen är naturligtvis
            att det inte ska förekomma tomma platser på utbildningen eftersom
            det är viktigt att utbilda ännu fler poliser. Regeringens målsättning
            är att öka antalet polisan ställda med 10 000 till 2024. För att
            ge Polismyndigheten ekonomiska förutsättningar att fylla platserna
            på polisutbildningen genomförs nu också den största ekonomiska
            satsningen på polisen på 20 år.
          </note>
          <note>
            Polismyndigheten arbetar också, på regeringens uppdrag och i
            samarbete med Totalförsvarets rekryteringsmyndighet, med att effektivisera
            och modernisera antagningsprocessen till polisutbildningen. Det
            arbetet ska redovisas till regeringen senast den 23 maj i år.
            Därtill har Polismyndigheten fått i uppdrag av regeringen att
            inleda en rekryteringskampanj, vilket förhoppningsvis kommer att
            öka antalet lämpliga sökande till utbildningen.
          </note>
          <note>
            Personalen är Polismyndighetens viktigaste resurs, och för att
            öka attraktionskraften har regeringen gett Polismyndigheten i
            uppdrag att förbättra arbetsmiljön och att skapa fler utvecklings-
            och karriärvägar. Det pågår också ett gemensamt arbete med Polisförbundet
            för att uppvärdera polisyrket.
          </note>
          <note>
            Avslutningsvis har Roger Haddad frågat vilka slutsatser jag och
            reger ­ ingen drar, och det är enkelt att svara på. Polisyrket
            ska vara attraktivt. Det är i dagsläget rekordmånga som söker
            till polisutbildningen, och de allra flesta som påbörjat utbildningen
            fullföljer den också. En slutsats är att den förra regeringen
            hade alldeles för låga ambitioner och utbildade för få po ­ liser.
          </note>
          <note type="speaker">
            Anf. 32 ROGER HADDAD (L):
          </note>
          <note>
            Herr talman! Först och främst vill jag tacka justitie- och inrikesminister
            Morgan Johansson för svaret på min första interpellation av två.
            Jag har ställt en fråga om antalet poliser i landet, men den här
            frågan gäller specifikt problemet med att kunna inte bara rekrytera
            och anta utan också behålla de polisstudenter som faktiskt har
            erbjudits plats på några av de tre lärosäten i landet som bedriver
            polisutbildning.
          </note>
          <note>
            Varför är det viktigt för Liberalerna att återkomma i den här
            frågan? Jo, vi har en situation där Brottsförebyggande rådet pekar
            på ökad otrygghet runt om i landet, inte minst bland kvinnor.
            Det kom en studie i går, också från Brottsförebyggande rådet,
            där man särskilt lyfter fram den bekymmersamma situationen i utsatta
            områden i alla fall vad avser otrygghet och skjutningar. Sedan
            finns det andra, positiva inslag där utvecklingen går åt rätt
            håll.
          </note>
          <note>
            Vi har också i samma mätningar fått se hu r förtroendet för rättsväsen
            – alltså åklagare, domstolar och poliser – generellt sett utvecklas
            negativt. Det tycker jag är ett bekymmer för en demokrati, där
            l ag och ordning och rättsväsen ska vara garanten för vår trygghet
            och säkerhet.
          </note>
          <note>
            Vi har också fler utsatta områden, alltså områden där kriminella
            får ökad makt och där inslag av kriminella aktiviteter ökar människors
            otrygghet. Det måste vi ta till oss.
          </note>
          <note>
            Effekten av att vi inte lyckas rekrytera, behålla och få ut poliser
            är att de kriminella vinner på den utvecklingen och att de skötsamma,
            de som ska skyddas, drabbas extra. Det är deras frihet som till
            slut drabbas och inskränks.
          </note>
          <note>
            Polisyrket är ett av de absolut viktigaste yrkena; det kan jag
            och ministern vara överens om. Jag delar uppfattningen att de
            gör fantastiska insatser, de poliser som finns.
          </note>
          <note>
            Men det vi fokuserar och försöker peka på i den här interpellationen
            är att ett utbud av platser i huvudsak finns. Antalet platser
            har också utökats. Trots detta och oberoende av om antalet platser
            har varit 350, 500, 800 eller fortsätter öka finns det alldeles
            för många tomma platser. Det är det jag tycker att vi ska fokusera
            debatten på. Hur kan vi – utan att sänka kraven – inte bara få
            in fler utan också se till att man fullföljer och avslutar sin
            utbildning?
          </note>
          <note>
            Bakgrunden, herr talman, till att Liberalerna inlämnade den här
            interpellationen var att vi för några veckor sedan fick ta del
            av underlag från lärosätet i Umeå, där hälften av platserna står
            tomma en månad efter terminsstart – hälften av platserna vid polisutbildningen
            i Umeå. Vi frågade Linnéuniversitetet i Växjö. Där stod en tredjedel
            av platserna tomma – 90 tomma platser på polisutbildningen i Växjö.
            Det här tycker jag är allvarligt, och det visar återigen att det
            huvudsakliga problemet inte är att det inte finns platser.
          </note>
          <note>
            Hur kan man utveckla kvaliteten? Hur kan man utveckla antagningssystemet
            för att bättre matcha de platser som står tomma med de trots allt
            tusentals sökande till den här utbildningen?
          </note>
          <note>
            Att det är så pass många som 8 000 – 10 000 som söker till polisutbildningen
            visar huvudsakligen att polisutbildningen faktiskt är en attraktiv
            utbildning i Sverige, herr talman, och det ska vi vara stolta
            över.
          </note>
          <note type="speaker">
            Anf. 33 Justitie- och inrikesminister MORGAN JOHANSSON (S):
          </note>
          <note>
            Herr talman! En av de saker vi har gjort under denna mandatperiod
            är att vi har skalat upp utbildningen. Vi utbildar nu dubbelt
            så många poliser som den borgerliga regeringen gjorde. Ni drog
            ned på polisutbildningstakten. Vi växlar upp.
          </note>
          <note>
            Jag upphör aldrig att förvånas när jag tittar på hur det såg
            ut under er period när det gällde just utbildningssidan. Under
            er första period, 2006 − 2010, gjorde ni faktiskt ett ryck och
            ökade polisutbildningstakten rätt rejält. Ni var uppe i över 1
            700 ett enstaka år, 2008. Men det var ju bara för att ni ville
            komma upp i precis över 20 000 poliser, och det gjorde ni 2010.
          </note>
          <note>
            Men det som sedan hände var att ni drog ned polisutbildningstakten
            dramatiskt. Ni minskade från 1 700 platser 2008 till 140 platser
            2010. På två år drog ni alltså ned polisutbildningstakten med
            90 procent. Sedan ökade ni den något igen så att den låg på 600
            – 700 de kommande åren.
          </note>
          <note>
            Det är en alldeles för låg utbildningstakt. Om man vill att poliskåren
            ska växa måste man upp betydligt högre. Varje år går 400 – 500
            poliser i pension, och bara de platserna måste man täcka. Då kan
            man inte ligga på 140 ett enstaka år, som ni gjorde när det var
            som lägst.
          </note>
          <note>
            Vi skalar nu upp, från 600 – 700 poliser per år, som ni utbildade,
            till 1 300 poliser, som kommer att gå ut nästa år. Det är faktiskt
            den största kullen sedan 2010. Detta gör vi för att vi vill bygga
            upp för att kunna öka antalet polisanställda med 10 000 till 2024.
            Vi är långsiktiga i den här planeringen. Vi rycker inte på det
            här sättet: jättehöga tal ett år för att sedan dra ned ett annat.
            Vi bygger upp långsiktigt. Vi ligger på 1 300 nu, och jag tror
            att vi behöver komma upp till åtminstone 2 000 för att kunna nå
            målet 2024.
          </note>
          <note>
            Över 90 procent av dem som tas in fullföljer också sin utbildning.
            Det är en ganska hög andel. Visar man sig inte lämplig som polis
            under den tid man går utbildningen är det klart att man inte ska
            fullfölja den. Men över 90 procent fullföljer. Om bara någon månad
            går 478 nya poliser ut som aspiranter i verksamheten. Det är också
            ett mycket gott tillskott.
          </note>
          <note>
            Vi har haft en del flaskhalsar som vi har behövt ägna oss åt.
            Ni avskaffade ju värnplikten, och när ni gjorde det skar ni också
            ned kraftigt på Totalförsvarets rekryteringsmyndighet, som gör
            alla tester för polisen. Vi har alltså inte bara fått skala upp
            polisutbildningen utan också det gamla Pliktverket, som i dag
            heter Totalförsvarets rekryteringsmyndighet. Det har varit ett
            bekymmer att de inte har haft tillräcklig kapacitet för att testa
            alla som är behöriga.
          </note>
          <note>
            Nu ökar vi kraftigt där också. Den 1 januari 2017 hade Rekryteringsmyndigheten
            89 anställda. Den 1 april ska man ha 158 anställda, och man ska
            upp till 170. Vi fördubblar alltså antalet anställda vid Totalförsvarets
            rekryteringsmyndighet och anställer bland annat fler psykologer
            så att testerna kan göras. Från och med nu i vår kommer Totalförsvarets
            rekryteringsmyndighet att kunna testa alla behöriga. Det innebär
            också att vi förmodligen får fler som kan täcka de platser som
            finns. Detta är i grunden fantastiskt bra.
          </note>
          <note>
            Jag har gott hopp om att vi, om vi fortsätter på det här sättet,
            kommer att kunna komma upp i ett par tusen om året för att kunna
            skala upp Polismyndigheten enligt den målsättning vi har: 10 000
            fler anställda till 2024.
          </note>
          <note type="speaker">
            Anf. 34 ROGER HADDAD (L):
          </note>
          <note>
            Herr talman! Jag vill hellre tala om vad ni har gjort under er
            regering. Det är totalt ointressant vad vi gjorde för tio tolv
            år sedan. Jag tror inte att allmänheten som bor i de utsatta områdena
            och känner otryggheten tänker så mycket på vad den förrförra eller
            den förra regeringen gjorde. De vill veta vad du, Morgan Johansson,
            och regeringen gör för att vi ska få fler poliser.
          </note>
          <note>
            Det var först förra året som regeringen vaknade till och började
            fatta beslut om att utveckla antagningsprocessen. Man lovade ännu
            fler polishögskolor och ännu fler platser. Jag vidhåller från
            Liberalernas sida att man återkommande och på olika sätt, genom
            polisen och genom uppdrag till Rekryteringsmyndigheten, sänker
            kraven och skjuter fram moment för att ännu fler ska komma in.
            Vilken typ av polis vill regeringen egentligen ha?
          </note>
          <note>
            Jag har naturligtvis tittat på våra siffror. Jag har jobbat med
            dessa frågor under några år. Vi i Alliansen kunde, under hela
            den tid vi satt, få ut fler poliser än vad ni redovisade bland
            annat 2015 och 2016. Men jag tror inte att det är detta väljarna
            och allmänheten efterfrågar. De vill veta hur det kommer sig att
            vi har 1 000 färre poliser i yttre tjänst i Sverige.
          </note>
          <note>
            Kärnan i denna interpellation, herr talman, är att vi denna vår
            har 250 tomma platser på polisutbildningen. Tittar man på hur
            det var förra året ser man att vi, om det skulle gå lika illa,
            återigen kan komma upp i 500 – 600 tomma platser.
          </note>
          <note>
            När det gäller Totalförsvarets rekryteringsmyndighet lyfte jag
            och Li ­ beralerna detta redan för ett år sedan. Vi har ställt
            interpellationer och skriftliga frågor. Vi hade till och med i
            vår egen budget en satsning på gamla Pliktverket, eller Rekryteringsmyndigheten
            som den heter i dag, för att kunna pröva fler poliser. Den ekonomiska
            satsningen fanns inte i reger ­ ingens förslag.
          </note>
          <note>
            Först i går, herr talman, när statssekreteraren var i justitieutskottet,
            meddelades att man nu ska få extra resurser för att kunna pröva
            fler. Men det visade sig att Polismyndigheten fått i uppdrag att
            ta medel ur sin egen budget och ge till Försvarsmakten för att
            Rekryteringsmyndigheten ska kunna pröva fler. Detta framförde
            inrikesministerns statssekreterare i går i justitieutskottet.
            Skillnaden i Liberalernas alternativa budget är att vi har en
            egen satsning på polisutbildning och prövning av polisstudenter.
          </note>
          <note>
            En annan fråga, som jag inte heller fått svar på, är: Hur kommer
            det sig att så många studenter hoppar av? När vi följde upp denna
            fråga i mitten av januari och i februari var det 21 studenter
            som hoppat av bara vid lärosätet i Växjö. Jag undrar vilka slutsatser
            regeringen drar och om man över huvud taget har följt upp detta.
            Det är ju jätteallvarligt!
          </note>
          <note>
            I Umeå är det 100 studenter kvar av 225. Jag vill inte veta hur
            många platser ni har maxat eller hur många fler platser ni har
            som ambition 2019 eller 2020. Jag vill veta varför vi har 259
            tomma platser och varför det, utöver att det redan är svårt att
            fylla platserna, sker stora avhopp. Det är detta som är kärnan
            i denna debatt, herr talman.
          </note>
          <note type="speaker">
            Anf. 35 Justitie- och inrikesminister MORGAN JOHANSSON (S):
          </note>
          <note>
            Herr talman! Över 90 procent av dem som påbörjar polisutbildningen
            fullföljer den, som sagt. Det är klart att inte alla de som antas
            sedan dyker upp på polisutbildningen. Det beror bland annat på
            att man får beskedet ganska sent, kanske bara några veckor i förväg,
            och att det kan vara svårt att lösa allt det praktiska för att
            man ska kunna börja på utbildningen. Detta problem med antagningsprocessen
            har funnits under ganska lång tid, och det får vi jobba med att
            försöka lösa.
          </note>
          <note>
            Det grundläggande problemet har dock inte egentligen varit detta
            utan just Totalförsvarets rekryteringsmyndighet. Återigen – ni
            avskaffade värnplikten och drog kraftigt ned på Totalförsvarets
            rekryteringsmyndighet. Så sent som i höstas hade vi svårt att
            kalla alla behöriga till tester.
          </note>
          <note>
            När man skär ned på det sätt ni gjorde är det inte gjort i en
            handvändning att skala upp. Vi behöver psykologer, och de är inte
            särskilt enkla att rekrytera. De kan inte bara hämtas från hyllan,
            så att säga. Vi behöver fler även i andra personalkategorier för
            att kunna genomföra detta. Vi behöver bygga upp verksamheten.
          </note>
          <note>
            Vi har alltså inte bara fått öka antalet polisutbildningsplatser,
            utan vi har också fått utöka Totalförsvarets rekryteringsmyndighet
            kraftigt. Detta är inget vi påbörjade i går, även om min statssekreterare
            Charlotte Svensson var i utskottet och berättade om det då. Tvärtom
            – som jag redovisade i mitt första anförande har vi redan, under
            de senaste åren, kraftigt utökat Totalförsvarets rekryteringsmyndighet.
            Vi kommer att se en fördubbling av antalet anställda: från 80
            – 90, som det var för ett och ett halvt år sedan, till 170, som
            det kommer att vara i år.
          </note>
          <note>
            Från och med denna vår kommer man också att kunna testa alla
            behöriga, och det innebär enligt min uppfattning att fler kommer
            att kunna påbörja utbildningen.
          </note>
          <note>
            Sedan gör vi två saker till. Vi kommer att starta utbildningar
            på fler orter. Vi startar i Malmö 2019 och i Västsverige lite
            senare; orten är inte bestämd ännu. Då breddar man också rekryteringsunderlaget.
            Jag är övertygad om att fler från Skåne och Västsverige då kommer
            att söka till dessa utbildningsplatser.
          </note>
          <note>
            Med de här insatserna tror jag att vi kan skala upp det hela
            ytterligare. En sak som redan har gjorts är att man nu från 2018
            för första gången också betalar resa och logi för de studenter
            som gör testerna vid Totalförsvarets rekryteringsmyndighet. Det
            har man tidigare gjort för dem som testas för Försvarsmakten men
            inte för dem som testas för polisen. Det gör man från och med
            nu. Det är många sådana stora och mindre saker som man behöver
            göra för att bygga ut.
          </note>
          <note>
            Sedan vill Roger Haddad inte tala om det som har varit, och det
            förstår jag mycket väl. Det som var under er period var en väldig
            ryckighet när det gäller antalet polisutbildningsplatser. Det
            var också en totalt sett alldeles för låg dimensionering. Den
            lider vi fortfarande av.
          </note>
          <note>
            Det tar två och ett halvt år att utbilda en polis. Det är först
            med de stora kullar som nu går ut – framför allt från och med
            nästa år, men redan om en månad tillkommer nästan 500 poliser
            – som vi börjar se resultatet av de satsningar som vi då genomförde.
          </note>
          <note type="speaker">
            Anf. 36 ROGER HADDAD (L):
          </note>
          <note>
            Herr talman! Absolut inte, jag är stolt över vår rättspolitik
            och vår polispolitik. När vi satt i majoritet ökade antalet poliser.
            Efter tre och ett halvt år av din regeringsperiod, Morgan Johansson,
            har vi 1 000 färre poliser i Sverige, och det har ingenting med
            utbildningssystemet att göra, utan det är på grund av att 1 000
            poliser lämnar myndigheten varje år, och 500 av dem går inte på
            grund av pension. Detta har inget att göra med att vi utbildade
            för få. Även när vi hade färre utbildningsplatser fanns det en
            liten andel tomma platser.
          </note>
          <note>
            Men detta spelar ingen roll när ni utlovar ännu fler platser
            och ännu fler polishögskolor. Det blir sänkta antagningskrav,
            flytt av moment in i antagningsprocessen och så vidare. De personer
            som jag talar om, som har hoppat av, har ju antagits av Rekryteringsmyndigheten.
            De har antagits och påbörjat en utbildning vid ett lärosäte, men
            de hoppar av efter en månad. Det är dramatiskt. Tänk att man blir
            av med 21 studenter efter en månad bara i Växjö! En tredjedel
            av platserna på lärosätet i Växjö står tomma och 50 procent av
            platserna vid polisutbildningen i Umeå.
          </note>
          <note>
            Jag inser att problemet inte är utbildningsplatserna. Det som
            förvärrar och förstärker problemet i samhället är att det är för
            många som lämnar polisyrket på grund av löner och arbetsmiljö.
          </note>
          <note>
            Det här handlar om utbildningspolitiken. Bara under vår första
            mandatperiod 2006 – 2010 utbildade vi 3 000 fler poliser. Valåren
            2010 och 2014 hade vi över 20 000 poliser i Sverige. Nu har vi
            19 700, varav 244 är aspiranter. Nej, jag är absolut inte rädd
            för att berätta om vad vi gjorde och inte gjorde. Vi gjorde mycket
            mer än den här regeringen.
          </note>
          <note type="speaker">
            Anf. 37 Justitie- och inrikesminister MORGAN JOHANSSON (S):
          </note>
          <note>
            Herr talman! Ändå är det de facto så att vi utbildar dubbelt
            så många som Alliansen gjorde. Det är faktiskt så, Roger Haddad.
          </note>
          <note>
            Roger Haddad återkommer till frågan om sänkta krav. Han vågar
            inte ge något exempel, och det förstår jag, för det har varit
            en diskussion om vad som egentligen är sant och falskt.
          </note>
          <note>
            På nätet snurrar det till exempel runt uppgifter om att man inte
            längre ska behöva ha körkort för att bli polis. Det är en skröna,
            en fullständigt falsk uppgift. Det man i själva verket har sagt
            är att de som söker utbildningen inte behöver ha körkort för att
            få ansöka, men de måste i så fall se till att skaffa körkort innan
            de påbörjar utbildningen. De har nästan ett år på sig att göra
            det. Det är den förändringen som har gjorts. Men ändå cirkulerar
            det påståenden på nätet om att poliser inte ska kunna köra bil
            längre och li knande. Det är fullständigt fel.
          </note>
          <note>
            Liberalerna medverkar inte alltid till att rätta till en sådan
            felaktig bild. Tvärtom fortsätter man gärna att sprida vidare
            bilden av att kraven skulle ha sänkts avsevärt. Det är som sagt
            fullständigt fel, och därför är det bra att vi får tillfälle att
            rätta till det.
          </note>
          <note>
            För oss gäller det nu att fortsätta tänka långsiktigt. Vi kan
            inte ha ryckigheten att ena året utbilda 1 700 och ett par år
            senare 140 – då skär man ned det med 90 procent, som ni gjorde.
            Vi kan inte heller ha en alldeles för låg utbildningstakt med
            600 – 700 poliser per år. Vi måste upp från de nivåer vi i dag
            ligger på, 1 300, till kanske 2 000. Det är jag säker på att vi
            kan.
          </note>
          <note>
            När vi breddar rekryteringen, tar tag i flaskhalsen när det gäller
            Total ­ försvarets rekryteringsmyndighet och ser till att öka
            polisyrkets attrak ­ tionskraft ytterligare genom att satsa på
            bättre arbetsvillkor, där lönefrågan naturligtvis också är en
            del, är jag säker på att vi kommer att nå det mål vi har till
            2024. Men det kräver som sagt långsiktighet.
          </note>
          <note>
            Överläggningen var härmed avslutad.
          </note>
          <note>
            § 11 Svar på interpellation 2017/18:409 om justitie- och inrikesministerns
            uttalande om att civila ska ersätta poliser
          </note>
          <note type="speaker">
            Anf. 38 Justitie- och inrikesminister MORGAN JOHANSSON (S):
          </note>
          <note>
            Herr talman! Roger Haddad har frågat mig vilka åtgärder regeringen
            tänker vidta för att öka antalet poliser i yttre tjänst. Han har
            också frågat på vilket sätt fler civila utredare ska bli en ersättning
            för de poliser som har slutat. Dessutom har han frågat vilka konkreta
            åtgärder regeringen har vidtagit för att locka tillbaka fler poliser
            som slutat och behålla dem som är på väg att lämna polisyrket.
          </note>
          <note>
            I interpellationen påstås att Sverige i dag har den lägsta polistätheten
            på tio år. Då måste jag hjälpa Roger Haddad att komma ihåg att
            orsaken till detta ligger i en kombination av en ständigt ökande
            befolkning och den låga utbildningstakt när det gäller poliser
            som den förra regeringen tillät. Liberalerna hade alla möjligheter
            att under sin tid i den förra regeringen undanröja dagens underskott
            av polisanställda, däribland poliser i yttre tjänst.
          </note>
          <note>
            Brottsutvecklingen och Polismyndighetens verksamhet ställer ökade
            krav på många olika kompetenser. Uppsplittrade yrkesroller mellan
            civil ­ anställda och poliser hör dock till historieboken. Modern
            polisverksamhet består av slagkraftiga team med många olika kompetenser.
          </note>
          <note>
            Myndighetens attraktionskraft är central för att behålla befintlig
            personal och rekrytera rätt kompetens. Det pågår ett långsiktigt
            arbete tillsammans med arbetstagarorganisationerna för att uppvärdera
            statusen på en anställning vid Polismyndigheten. I det arbetet
            ingår att bland annat förbättra skyddet av medarbetarna och arbetsmiljön.
            Regeringen har också gett Polismyndigheten i uppdrag att skapa
            fler utvecklings- och karriärvägar.
          </note>
          <note>
            Regeringen har uttalat att det behövs betydligt fler polisanställda
            för att Sverige ska vara tryggt och säkert. Regeringens målsättning
            är att öka antalet polisanställda med 10 000 till 2024. För att
            ge Polismyndigheten förutsättningar att klara detta har regeringen
            beslutat och aviserat den största ekonomiska satsningen på polisen
            på 20 år. Det är emellertid Polismyndigheten som avgör hur de
            av regeringen tilldelade medlen ska användas, däribland hur fördelningen
            mellan olika yrkeskategorier ska vara.
          </note>
          <note>
            Den 1 mars lämnade Polismyndigheten in underlag till regeringen
            rörande hur målet om 10 000 fler polisanställda ska nås till 2024.
            I underlaget konstateras att det tar lång tid att utbilda och
            öka antalet poliser. För att nå målet innebär det att det redan
            nu finns ett behov av att förstärka verksamheten genom att anställa
            fler civila medarbetare med specialistkompetenser i bland annat
            utredningsverksamheten. Det kommer att möjliggöra att polisiär
            kompetens frigörs till förmån för den ingripande och brottsförebyggande
            verksamheten.
          </note>
          <note type="speaker">
            Anf. 39 ROGER HADDAD (L):
          </note>
          <note>
            Herr talman! Jag vill tacka justitie- och inrikesministern för
            svaret också på den här interpellationen, som har särskilt fokus
            på regeringens uttalande om att man vill ersätta utbildade poliser,
            som har gått två och ett halvt år på Polishögskolan, med civila
            medarbetare.
          </note>
          <note>
            Bakgrunden till interpellationen är att Sverige nu har 1 000
            färre poliser och att vi får allt färre poliser i yttre tjänst.
            Polisen har som myndighet och verksamhet kommit allt längre bort
            från medborgarna. Detta är inget som jag och Liberalerna har hittat
            på, utan detta hör jag varje vecka när jag är ute och träffar
            polischefer runt om i landet.
          </note>
          <note>
            Jag har tittat på de siffror från Polis myndigheten som presenterats.
            I jämförelse med den 1 januari 2015, då man gjorde om hela polisorganisa
            ­ ­ tionen, har samtliga polisregioner i landet – med undantag
            av Polisregion v äst, där det har blivit ett litet tillsko tt
            av poliser, och Polisregion n ord, där man inte kan se någon skillnad
            uppåt eller nedåt – färre poliser i sin redovisning. Det är ett
            misslyckande för samhället och politiken. Det är ett misslyckande
            att vi har färre poliser i Sverige samtidigt som allt fler människor
            i vårt samhälle upplever otrygghet och oro.
          </note>
          <note>
            Jag har också ställt frågor om hur man skulle kunna få ut fler
            poliser i yttre tjänst. Varför är då detta viktigt? Det handlar
            inte bara om att ingripa eller om att åka ut på akuta telefonsamtal,
            utan det handlar också om att synas och om att jobba brottsförebyggande.
            Det är en fråga som jag är väldigt engagerad i.
          </note>
          <note>
            Är det något som är viktigt på sikt för att man ska kunna komma
            åt ungdomsbrottsligheten och öka tryggheten är det att man ska
            prioritera det brottsförebyggande arbetet. Det handlar om att
            synas ute på stan, besöka skolor, fritidsgårdar och äldreboenden
            men också om att träffa kommuner och jobba tillsammans med dem
            för att förhindra brott. Just det brottsförebyggande arbetet och
            verksamheten i yttre tjänst har tyvärr tagit väldigt mycket skada
            av det polistapp som vi har sett.
          </note>
          <note>
            Det spelar ingen roll om jag besöker Kungsör i Västmanlands län
            eller Dalarna eller Varberg i Halland. Alla poliser och polischefer
            bekräftar att man inte hinner med just det brottsförebyggande
            arbetet. Det är någonting som man skulle vilja jobba med, men
            man klarar inte av det viktiga uppdraget.
          </note>
          <note>
            Vi har också sett, herr talman, när det gäller olika typer av
            underlag från Polismyndigheten att det fortsatt är så att det
            är fler och fler som söker sig in i myndigheten och upp i organisationen
            – man vill jobba på regional eller nationell nivå.
          </note>
          <note>
            A vslutningsvis skulle jag , apropå svaret från regeringen, påstå
            att vi nu har den lägsta polistätheten på tio år. Jag har kontrollerat
            den uppgiften med Polismyndigheten. Jag har också tagit del av
            artiklar i Svenska Dagbladet och senast i Dagens Nyheter, under
            februari månad, där man drar den slutsatsen: att Sverige i dag
            har den lägsta polistätheten på tio år.
          </note>
          <note>
            Det är någonting som jag tycker är bekymmersamt. Jag tycker definitivt
            att det också borde bekymra inrikesministern.
          </note>
          <note type="speaker">
            Anf. 40 Justitie- och inrikesminister MORGAN JOHANSSON (S):
          </note>
          <note>
            Herr talman! Roger Haddad får gärna utveckla detta med de 1 000
            poliserna, som skulle ha tappats under den här perioden. Målet
            var ju 20 000 poliser. Ni nådde precis upp till det. Just nu har
            vi ungefär 19 700. Hur det blir 1 000 får Roger Haddad gärna redogöra
            för. Men han kommer att få revidera sin uppgift redan om en månad.
            Då går det nämligen ut 478 nya poliser till verksamheten – 478.
            Sedan tillkommer det ytterligare ett helt gäng nya poliser redan
            nu till hösten, som då utbildats. Och nästa år tillkommer det
            1 300 nya poliser. Då börjar vi, så att säga, den uppskalning
            som vi talar om. Vi har fördubblat polisutbildningstakten, som
            Roger Haddad mycket väl vet, jämfört med er tid. Ni utbildade
            bara hälften så många som vi nu utbildar.
          </note>
          <note>
            Nej, civila ska inte ersätta poliser. Vår uppfattning är att
            vi måste skala upp båda. Vår uppfattning är att båda personalkategorierna
            behövs i Polismyndigheten. När Roger Haddad styrde, eller hans
            regering styrde, var det emellertid precis tvärtom. Då var det
            poliser, herr talman, som fick ersätta civila. Den gamla regeringen
            använde sig nämligen av ett system där man använde civilanställda
            som dragspel. När ni fick ont om pengar gjorde ni er av med en
            massa civilanställda. Då satte ni i stället poliser att sköta
            de civilas arbetsuppgifter. Då fick poliser göra administrativa
            jobb. Då fick poliser sitta i receptionen. Då fick poliser sitta
            som arrestvakter. Följden av detta blev att resultaten för polisen
            föll sju år i rad. Sju år i rad föll polisens effektivitet. Det
            är ett av skälen till att vi gjorde omorganisering ­ en.
          </note>
          <note>
            För första gången, från och med förra året, ökar nu polisens
            effektivitet. Nu redovisar man fler ärenden till åklagare än vad
            man har gjort tidigare.
          </note>
          <note>
            Vi ska inte göra om det misstag som ni gjorde: att sätta poliser
            att göra civila arbetsuppgifter. Då faller nämligen effektiviteten.
            Då blir det ännu större problem när det gäller förebyggande åtgärder
            eller ingripandeverksamhet eller yttre tjänst. Det misstag som
            ni gjorde, att skära ned kraftigt på de civila och sätta poliser
            på civila arbetsuppgifter, tänker vi inte göra om – tvärtom.
          </note>
          <note>
            Vi tänker se till att bygga ut verksamheten och skala upp både
            antalet civila och antalet poliser. För att vi ska kunna klara
            det behöver vi se till att vi kan behålla de poliser som vi har.
            Då ska jag säga: Vi har haft ungefär 400 – 500 poliser som går
            i pension varje år och därutöver kanske ungefär 400 som slutar
            i förtid för andra arbetsuppgifter.
          </note>
          <note>
            Vi måste se till att behålla poliser. Då ska jag säga att antalet
            som slutar i förtid har minskat på senare tid. Vi hade en topp
            2016. Det minskade 2017, och hittills 2018 ser det ganska bra
            ut i den delen. Vi behöver återrekrytera poliser, och vi behöver
            utbilda fler.
          </note>
          <note>
            Ni drog ned antalet utbildningsplatser kraftigt. På två år minskade
            ni utbildningsplatserna med 90 procent. Ni utbildade alldeles
            för få – 600 − 700 per år – när vi behöver ha upp takten. Vi bygger
            ut. Det är som sagt 1 300 som går ut redan nästa år.
          </note>
          <note>
            Det krävs, herr talman, långsiktighet för att kunna skala upp
            detta. Därför begärde vi in ett underlag från Polismyndigheten.
            Vad behövs för att vi ska komma upp i 10 000 fler polisanställda?
            Vi fick ett väldigt bra svar från Polismyndigheten. Det går att
            genomföra detta. Men det betyder förstås också att man är beredd
            att sätta av pengar och resurser till verksamheten. Det är en
            affär på kanske 12 miljarder ytterligare till Polismyndigheten.
            Det är en uppskalning med 50 procent under dessa år. Vi kommer
            att göra vad vi kan för att se till att prioritera polisen framöver.
          </note>
          <note type="speaker">
            Anf. 41 ROGER HADDAD (L):
          </note>
          <note>
            Herr talman! Jag vill påminna statsrådet om att det var vi som
            beslutade om att omorganisera polisen, inte ni. Jag satt i Rikspolisstyrelsens
            styrelse mellan 2011 och 2015 och har följt hela proceduren, från
            initiativ, utskottsbehandling och beslut i riksdagen till Genomförandekommitténs
            verkställande. Besluten togs 2013 och 2014 och trädde i kraft
            den 1 januari 2015. Det var Alliansen och Liberalerna som fattade
            de besluten.
          </note>
          <note>
            Men vi konstaterar i efterhand att vissa delar inte har verkställts
            och genomförts på ett korrekt sätt. Därför har vi i Liberalerna
            sagt att vi är beredda att riva upp delar av denna omorganisation.
            Det blev nämligen mer byråkrati. Jag hade en debatt med statsrådet
            här i december, där jag pekade på ett antal byråkratiska problem.
            Men svaret från Socialdemokraterna var: Nej, det är inte problem
            med överbyråkratisering. Men jag får siffror varje månad som hela
            tiden bekräftar att det är fler och fler poliser som valsar in
            och upp i denna gigantiska myndighet.
          </note>
          <note>
            Det handlar om dem som lever inte bara i de utsatta och i de
            särskilt utsatta områdena, herr talman, utan i hela landet – i
            Kungsör, i Kungsbacka, i Lycksele. De vill se fler poliser. Problemet
            är att de har fått färre poliser.
          </note>
          <note>
            Detta är ett resultat av er politik. Jag har suttit i justitieutskottet,
            som bereder polisfrågor. Det kom inga förslag 2015 i vårändringsbudgeten
            eller 2016 i budgeten eller i december 2016 , när vi tog beslutet
            för 2017. Det var först 2017 som regeringen började prata om detta:
            Oj, nu måste vi utöka antalet platser. Hoppsan! Nu måste vi uppdra
            åt polisen att ta fram nya karriärmöjligheter. Vi kanske också
            ska satsa mer pengar på polisen, för detta håller inte.
          </note>
          <note>
            Men då var ni inne på tredje året av mandatperioden. Det är det
            som är problemet.
          </note>
          <note>
            Parallellt med detta har vi polisavhopp, dålig arbetsmiljö och
            färre i yttre tjänst, inte minst.
          </note>
          <note>
            Ja, antalet polisanställda ökar. Oavsett hur statsrådet väljer
            att presentera en polissatsning eller en satsning på civila kan
            man se att vi i Liberalerna lägger mer än ni i vårt alternativ
            – oavsett kategori. Vi vill satsa på fler civila. Men vi vill
            också satsa på fler poliser. Vi lägger dubbelt så mycket pengar
            på polisen som ni gör. Det problem som jag nu tar upp är ingen
            budgetdebatt. Men kom inte och säg att vi inte prioriterade eller
            att vi inte vidtog några åtgärder!
          </note>
          <note>
            Jag hör också, herr talman, att statsrådet nu säger att civila
            inte ska ersätta poliser. Men både jag och bland an dra Polisförbundets
            ordförande reagerade i medier. Polisförbundet gick ut samma dag
            och kritiserade regeringens uttalande: Nej, vi behöver administrativ
            personal, och vi behöver civila, men de ska inte ersätta utbildade
            poliser. Det var faktiskt så statsrådet var citerad, bland annat
            i Dagens Nyheter – under en övergångsperiod, i den situation som
            Polismyndigheten befinner sig i, ska civila ersätta poliser. Så
            står det i Dagens Nyheter.
          </note>
          <note>
            Jag delar inte regeringens hållning. Jag delar inte er politik.
            Det är på grund av er som vi har färre poliser. När det gäller
            påståendet om att vi har den lägsta polistätheten på tio år undrar
            jag: Menar regeringen på riktigt att det bara är ett påstående?
            Är det fel att det för några år sedan, när vi var i majoritet,
            var 216 poliser per 100 000 invånare och att det nu är nere på
            195 poliser per 100 000 invånare? Det är det lägsta antalet poliser
            per 100 000 invånare på tio år. Detta, herr talman, är fakta.
          </note>
          <note type="speaker">
            Anf. 42 Justitie- och inrikesminister MORGAN JOHANSSON (S):
          </note>
          <note>
            Herr talman! Då kan väl Roger Haddad i sitt sista inlägg redogöra
            för de 1 000 färre poliser som han påstår att det har blivit under
            den här mandatperioden. Var kommer den siffran ifrån?
          </note>
          <note>
            Just nu finns det som sagt var ungefär 19 700 poliser. Bara om
            en månad tillkommer ytterligare 478. Roger Haddad får inte ihop
            de där 1 000 färre, så jag skulle gärna vilja veta var siffran
            kommer ifrån.
          </note>
          <note>
            Nej – civilanställda ska inte ersätta poliser. Men det misstag
            ni gjorde under er period var att ni lät poliser ersätta civilanställda.
            Ni använde civilanställda som dragspel. Ni minskade antalet civilanställda,
            och så satte ni poliser att göra civilas uppgifter. Därmed, herr
            talman, fick man en minskad effektivitet när det gäller brottsbekämpningen.
          </note>
          <note>
            Det misstaget som ni gjorde ska vi aldrig göra om. Vi ska heller
            aldrig göra om misstaget som ni också gjorde med ryckigheten gällande
            antalet utbildningsplatser. Ni minskade alltså polisutbildningstakten
            med 90 procent på två år mellan 2008 och 2010, så då fick vi ärva
            en utbildningstakt som bara är hälften så hög som vad vi egentligen
            behöver.
          </note>
          <note>
            Nu skalar vi upp båda liksom polisorganisationen totalt sett.
            Med det som Polismyndigheten har rapporterat till oss skulle jag
            tro att vi till 2024 hamnar på ungefär 6 500 utbildade poliser
            och runt 3 500 civilanställda av de 10 000. Den balansen tror
            jag är ganska rimlig, och det är det Polismyndigheten har sagt.
          </note>
          <note>
            Det är inte gratis, det här. Man bedömer att vi behöver öka poliskostnaderna
            med uppemot 12 miljarder till 2024. Vi ska naturligtvis granska
            de siffrorna; det här är bedömningen som Polismyndigheten gör.
            Men man ska ändå veta att det är i det häradet det hamnar, i så
            fall en ökning av Polismyndighetens utgifter med 50 procent.
          </note>
          <note>
            Är 12 miljarder mycket eller lite pengar? Jag ser ju hur ni på
            allianssidan gör. I stället för att gå till val på stora satsningar
            i välfärden, där polisen är en del, går ni i stället till val
            på stora skattesänkningar. Bara det där sjätte jobbskatteavdraget
            som ni ska genomföra ihop med Moderaterna kostar 22 miljarder
            kronor.
          </note>
          <note>
            Då säger jag att det är bättre att vi lägger de gemensamma resurserna
            på att prioritera välfärden, brottsbekämpning och polisen i stället
            för dessa stora skattesänkningar. Men det är naturligtvis ett
            val som väljarna får göra.
          </note>
          <note>
            Sedan påstår Roger Haddad att han lägger dubbelt så mycket på
            polisen som vi gör. Nästa år kostar polisen ungefär 25 miljarder.
            Ni lägger dock inga 50 miljarder på polisen, så Roger Haddad får
            i sitt inlägg gärna klara ut vad han egentligen menar.
          </note>
          <note>
            Till sist, herr talman: Det är fascinerande att höra Roger Haddad
            resonera kring omorganiseringen. För bara något år sedan fick
            jag och min företrädare Anders Ygeman skäll för hur felomorganiseringen
            var i var ­ enda interpellationsdebatt här. Nu när Roger Haddad
            märker att man kanske börjar få lite effekt av den här omorganiseringen
            och polisens effektivitet mätt i antal utredningar som redovisas
            till åklagare ökar för första gången på sju år, då vänder han
            på en femöring. Nu är det plötsligt ni som har genomfört omorganiseringen,
            och så försöker Roger Haddad ta hem en poäng på det.
          </note>
          <note>
            Så fungerar det inte. Omorganiseringen var någonting som förbereddes
            av en parlamentarisk kommitté där det fanns mycket, mycket stort
            stöd brett över blockgränsen, och den har vi gjort tillsammans.
            Jag tycker att vi ska vara stolta över det arbete som vi har gjort.
          </note>
          <note type="speaker">
            Anf. 43 ROGER HADDAD (L):
          </note>
          <note>
            Herr talman! Vi kritiserade er politik och era treåriga besparingar.
            Vi kritiserade att ni misslyckades med rikspolischefstillsättningen
            och att polisen i sin tur misslyckades med att verkställa riksdagens
            beslut, där det står att vi ska ha fler områdespoliser och närpoliser
            liksom fler poliser i yttre tjänst.
          </note>
          <note>
            På samtliga de punkterna, denna beställning från Sveriges riksdag,
            misslyckades ni. Det politiska ansvaret är Anders Ygemans och
            Morgan Johanssons. Det är ni som har sparat på Polismyndigheten
            och inte jag.
          </note>
          <note>
            När det gäller budgeten diskuterar jag den budget som ligger
            på riksdagens bord för 2018, 2019 och 2020. Det är först nu inför
            valet som Socialdemokraterna säger att nu måste vi satsa på polisen.
            Den satsningen kom ni på väldigt sent, om ni jämför med våra prioriterade
            budgetalternativ från föregående år och året innan. Där ligger
            Liberalerna långt högre, med nästan dubbelt så mycket. Ja, det
            stämmer! Varsågod och läs på mer innan du kommer till kammaren
            för att debattera den här alldeles för viktiga frågan, Morgan
            Johansson!
          </note>
          <note>
            Avslutningsvis, herr talman, får vi höra statsrådet säga att
            här står Liberalerna och påstår en massa saker som att vi har
            den lägsta polistätheten på tio år, och det säger han för att
            vifta bort det här. Men det är egentligen inte jag som får det
            svaret, utan det är de människor som bor i de särskilt utsatta
            områdena, de som upplever otrygghet, och det tycker jag är ytterst
            allvarligt!
          </note>
          <note>
            Det kan inte vara svaret i kammaren vare sig till Liberalerna
            eller till de människor som dagligen läser om eller kanske till
            och med drabbas själva av ett villainbrott eller en skjutning.
            Det är helt oacceptabelt att komma hit och försöka vifta bort
            fakta som har återgetts i flera dagstidningar i Sverige!
          </note>
          <note type="speaker">
            Anf. 44 Justitie- och inrikesminister MORGAN JOHANSSON (S):
          </note>
          <note>
            Herr talman! Det är ingen som viftar bort någonting. Bekymret
            för Roger Haddad är ju att han gärna pratar väldigt mycket i opposition,
            men när han väl sitter vid regeringsmakten gör han inte någonting.
            Han levererar aldrig, för då tycker ni nämligen att andra saker
            är viktiga, exempelvis skattesänkningar.
          </note>
          <note>
            Det finns ju ett skäl till att ni utbildade så få poliser, 600–700
            poliser per år – hälften av antalet som skulle ha behövts. Varför
            hade ni en så låg utbildningstakt? Jo, det var för att andra saker
            var viktigare för er.
          </note>
          <note>
            Nu gör vi tvärtom. Nu har vi vänt detta. Det var inte någonting
            som kom 2017. Tvärtom var det så att uppskalningen av antalet
            som utbildas till poliser ju påbörjades långt innan dess. Som
            Roger Haddad vet är det en lång antagningsprocess. Man dimensionerar
            året innan, sedan söker personerna våren innan och därefter gör
            de tester på hösten för att därefter påbörja sin utbildning.
          </note>
          <note>
            Nu har vi alltså en situation då det redan om en månads tid tillkommer
            ytterligare 478 poliser. Till hösten kommer det ytterligare en
            kull, och nästa år, 2019, kommer det att gå ut 1 300 nya poliser,
            vilket är det högsta antalet sedan 2010.
          </note>
          <note>
            Vi ser långsiktigt på detta, i motsats till den borgerliga regeringen
            som gärna gjorde sig av med civilanställda och i stället satte
            poliser på civila arbetsuppgifter. Så gör inte vi, utan vi skalar
            upp både antalet civila och antalet poliser.
          </note>
          <note>
            Vi ser också till att bygga upp för den långsiktiga utvecklingen
            genom att bygga ut antalet polisanställda med 30 procent, alltså
            10 000 fler anställda fram till 2024.
          </note>
          <note>
            Överläggningen var härmed avslutad.
          </note>
          <note>
            § 12 Svar på interpellation 2017/18:418 om problem inom välfärden
          </note>
          <note type="speaker">
            Anf. 45 Statsrådet ARDALAN SHEKARABI (S):
          </note>
          <note>
            Herr talman! Anette Åkesson har frågat mig dels vilka konkreta
            problem jag anser att vi har inom välfärdens verksamheter, dels
            hur dessa problem löses genom vad interpellanten anser vara en
            försämring av förutsättningarna för företag att verka i denna
            bransch.
          </note>
          <note>
            Kommunerna och landstingen står inför en rad utmaningar, bland
            annat till följd av den demografiska utvecklingen där både antalet
            äldre och yngre ökar utan att antalet personer i arbetsför ålder
            ökar i lika stor omfattning. Även mottagandet och integrationen
            av nyanlända utgör en utmaning för såväl staten som kommunsektorn.
            Vi ser också att kompetensförsörjning är en utmaning i många av
            välfärdsverksamheterna.
          </note>
          <note>
            Det finns därför stora behov av investeringar i välfärden framöver.
            Inte minst gäller det skola och omsorg. Regeringen har därför
            från och med 2017 tillfört 10 välfärdsmiljarder årligen till kommuner
            och landsting och flera miljarder i riktade bidrag till äldreomsorgen,
            sjukvården, socialtjänsten och skolan och har för avsikt att fortsätta
            stärka välfärden.
          </note>
          <note>
            Som Anette Åkesson nämner har kommuner och landsting olika förutsättningar
            att klara sina åtaganden. Vi har därför ett utjämningssystem som
            syftar till att skapa likvärdiga ekonomiska förutsättningar. Det
            är dock viktigt att utjämningssystemet ses över och anpassas till
            omvärldsförändringar. Regeringen har därför gett en särskild utredare
            i uppdrag att se över kostnadsutjämningssystemet.
          </note>
          <note>
            För att kommunerna ska kunna möta kommande utmaningar krävs att
            de har en kapacitet som står i proportion till deras uppgifter.
            Regeringen tillsatte därför Kommunutredningen i februari förra
            året, som ska analysera och föreslå olika åtgärder för att långsiktigt
            stärka kommunernas kapacitet. Jag vet att Anette Åkesson som ledamot
            i kommittén känner till utredningens arbete väl. Det är dock viktigt
            att understryka att kapaciteten hos kommunerna måste finnas där
            oavsett om det finns privata utförare i välfärdsverksamheterna
            eller inte. Utredningen lämnade i höstas ett delbetänkande om
            att förenkla möjligheterna till kommunal samverkan. Reger ­ ingen
            fattade i går beslut om att lämna en proposition till riksdagen
            i frågan. Det är ett viktigt led i att ge kommuner och landsting
            goda förutsättningar att möta dagens och framtida utmaningar.
          </note>
          <note>
            De senaste decenniernas införande av marknadsmodeller inom den
            offentliga sektorn har lett till en övervikt mot granskning som
            metod för styrning. På flera håll har det skapat snedvridna incitament
            och ökad administration. Utvecklingen innebär bland annat att
            de som arbetar i välfärden varken har tillräckligt mycket utrymme
            att använda sig av sin kunskap eller tid att ägna sig åt kärnverksamheten.
          </note>
          <note>
            Regeringen arbetar därför även för att förbättra styrningen av
            kommuner och landsting genom att fokusera på åtgärder för att
            främja utveckling utifrån verksamhetsnära kompetens, minska detaljstyrning
            och betungande administration. Vi behöver på ett bättre sätt ta
            till vara den kompetens som finns hos professionen ute i våra
            verksamheter. Som en av flera åtgärder har regeringen tillsatt
            Tillitsdelegationen, som till sommaren kommer att lämna ett betänkande
            om hur styrningen kan bli mer tillitsbaserad.
          </note>
          <note>
            Även privata utförare har en roll inom ramen för den skattefinansierade
            välfärden. Regeringen har för avsikt att säkerställa att offentlig
            finansiering används till just den verksamhet den är avsedd för
            och på ett sådant sätt att den kommer barn, elever och brukare
            till godo. Just eftersom det finns utmaningar för välfärden, för
            vilka regeringen gör miljardinvesteringar i välfärden, är det
            inte rimligt att pengarna går till stora vinster. Pengarna behövs
            i välfärden.
          </note>
          <note>
            Regeringen har varit tydlig med att enskilda aktörer även fortsättningsvis
            ska kunna vara verksamma i välfärden. Genom att säkerställa en
            god finansiering och minska förekomsten av kortsiktiga vinstintressen
            inom privat utförd välfärd bedömer regeringen att risken för framtida
            nedläggningar av verksamheter minskar.
          </note>
          <note>
            Samtidigt som vinstjakten ska stoppas ska vi värna valfriheten
            och mångfalden i välfärden. De som bedriver seriösa välfärdsverksamheter
            och som regelmässigt återinvesterar i verksamheten kommer att
            kunna bedriva verksamhet även i framtiden. Jag delar därmed inte
            bilden att privata aktörer kommer att riskera nedläggning om regeringens
            förslag genomförs.
          </note>
          <note type="speaker">
            Anf. 46 ANETTE ÅKESSON (M):
          </note>
          <note>
            Herr talman! Till att börja med vill jag tacka statsrådet för
            det utförliga svaret. Jag delar i allt väsentligt den problembeskrivning
            som statsrådet ger angående kommunernas utmaningar i ett längre
            perspektiv och välkomnar också initiativet till Kommunutredningen.
            Men hur jag än vrider och vänder på svaret hittar jag inte egentligen
            någon förklaring till varför och hur just en begränsning av företagens
            vinster löser dessa, vare sig på lång eller kort sikt. Och sett
            till dagens problem för kommuner och landsting tycker väl alla
            att skattemedel ska användas till det som de är till för, att
            fusk ska beivras och att lagar och regler ska gälla, även när
            det gäller skatter. Där finns helt enkelt inte någon politisk
            konflikt.
          </note>
          <note>
            När man läser utdraget från Lagrådet om förslaget om vinstbegränsning
            ter det sig som att civilministern är ganska ensam om att inte
            tro att förslaget får allvarliga konsekvenser för privata aktörer
            och därmed även för deras kunder. Kritiken är allvarlig, inte
            bara från Lagrådet och näringslivet utan även från bland andra
            Riksrevisionen, Kommerskollegium, Ekonomistyrningsverket och Statskontoret.
          </note>
          <note>
            Vidare är det intressant att inte heller Lagrådet ser hur förslaget
            om vinstbegränsning ska lösa det man uppfattar vara det övergripande
            syftet med förslaget, att stärka förtroendet för välfärdssystemet,
            utan snarare riskerar att förvandlas till motsatsen eftersom det,
            som Lagrådet skriver, inte kan uteslutas att ett stort antal vårdtagare,
            brukare jämte deras anhöriga samt ett stort antal elever och föräldrar
            på olika sätt drabbas negativt av till exempel nedläggningar,
            överlåtelser och organisationsförändringar.
          </note>
          <note>
            Lagrådet uppmärksammar också det motsägelsefulla i att de två
            lag ­ rådsremisserna – dels den som handlar om vinstbegränsning,
            dels den om ökade tillståndskrav – ställer krav som går emot varandra.
            Det ena förslaget kräver att något överskott inte ska få uppstå
            i verksamheten och det andra att verksamheten inte kan tillåtas
            gå med underskott. Ibland vet man inte om det hela är skämt eller
            allvar.
          </note>
          <note>
            Som jag ser det vill alla vi som engagerar oss politiskt förbättra
            samhället. Jag tror ju även att civilministern vill det, men jag
            delar inte hans och regeringens åsikter om vad som ska göras.
            Det är förvirrande när regeringen säger sig värna valfriheten
            och mångfalden i välfärden, samtidigt som all energi och alla
            resurser läggs på att motarbeta de företag det handlar om som
            ska säkerställa just mångfalden och valfriheten. Det är inte endast
            jag som ser hur privata aktörer riskerar nedläggning om förslaget
            motsvarar det Ilmar Reepalu presenterade i sin utredning. Att
            osäkerhet präglar branschen visade även Svenskt Näringslivs rapport
            Företagsamheten 2018 . I veckan kunde vi läsa att nyföretagandet
            i välfärdssektorn har sjunkit med ca 15 procent sedan årsskiftet
            2015/16 och att antalet välfärdsföretagare som valde att lägga
            ned verksamheten ökade med 18 procent – detta under en högkonjunktur.
            Med färre företag än väntat skapas det färre jobb än det borde
            och därmed inte bara mindre mångfald och valfrihet inom välfärden
            utan även mindre resurser till välfärden, både på kort och lång
            sikt.
          </note>
          <note>
            Med min interpellation ville jag sätta fingret på dagens problem
            och hur de åtgärdas – eller inte åtgärdas. Det finns problem.
            Kunskaperna ökar inte i skolan, skolan är inte alltid jämlik och
            viss segregering förekommer. Köerna i sjukvården har fördubblats
            under den nuvarande regeringen. Det är riktiga problem som behöver
            tas tag i, men de löses inte genom att begränsa vinsten för de
            aktörer som försöker hjälpa till att bedriva bra verksamheter.
            Statsrådet hävdar att det inte är rimligt att pengarna går till
            stora vinster i välfärden. Men utredningen visade väl just att
            det inte görs stora vinster. Eller har civilministern någon annan
            källa?
          </note>
          <note type="speaker">
            Anf. 47 Statsrådet ARDALAN SHEKARABI (S):
          </note>
          <note>
            Herr talman! Tack, Anette Åkesson, för interpellationen och för
            engagemanget i de frågor som rör välfärdens utmaningar och kommunsektorns
            villkor!
          </note>
          <note>
            Herr talman! Jag är övertygad om att den här debatten skulle
            må bra av att vi backar lite och ser vilka förändringar som genomförts
            i den svenska förvaltningen och välfärdssektorn under de senaste
            decennierna och att vi tillåter oss själva att vara ärliga, självkritiska
            och erkänna att vi stundtals varit naiva i Sverige i synen på
            välfärdens organisering under de senaste decennierna.
          </note>
          <note>
            Herr talman! Vi är ett av ytterst få länder i västvärlden som
            valt vägen att släppa in kommersiella aktörer i den offentligt
            finansierade välfärden, att tillåta obegränsade vinstuttag utan
            att egentligen kunna säkerställa att resurserna används till det
            som de är avsedda för. Vi är ju helt unika i västvärlden, i Europa,
            i Norden med att tillåta kommersiella aktörer att ge sig in i
            den offentligt finansierade skolan och dela ut vinst från verksamheten.
            Det finns alltså inget jämförbart land som har en sådan modell.
          </note>
          <note>
            Vi måste tillåta oss själva att vara så pass ärliga och självkritiska
            att vi ställer oss frågan om svensk skola har blivit bättre eller
            sämre av vinstjakten. Har det faktum att vi är det enda land som
            tillåter koncerner att ge sig in i den offentligt finansierade
            skolan och dessutom ha möjlighet att dela ut vinster obegränsat
            gjort svensk skola bättre eller sämre? Har vi fått bättre kunskapsresultat?
            Har vi fått mer jämlikhet? Har den svenska skolan blivit mer kompensatorisk
            under de senaste decennierna? Eller har utvecklingen gått åt fel
            håll?
          </note>
          <note>
            Herr talman! Jag har stor respekt för Anette Åkesson, inte minst
            på grund av hennes engagemang i dessa frågor. Men jag har genuint
            svårt att förstå engagemanget för att vi ska ha obegränsade vinster
            i välfärden. Det är skattepengar som ska användas till välfärden
            som rinner ut ur verksamheten.
          </note>
          <note>
            Senast konstaterade Skolverket att man behövde stoppa en del
            riktade statsbidrag eftersom pengarna användes till annat än vad
            de var avsedda för i kommersiella friskolekoncerner.
          </note>
          <note>
            Ska vi ha utvecklingen att vi höjer skatterna för att kunna klara
            de utmaningar som Anette Åkesson beskriver och för att kunna säkerställa
            att våra kommuner och landsting har rätt resurser men sedan inte
            kan säkerställa att dessa skattepengar faktiskt används till de
            utmaningar vi har inom välfärden utan får se att pengar läcker
            från verksamheten och i värsta fall helt lämnar välfärdssektorn
            och kanske till och med används för att investera i nya marknader
            för dessa koncerner i andra länder? Är det denna väg vi vill gå?
          </note>
          <note>
            På vilket sätt ska vi upprätthålla tilliten till de offentliga
            institutionerna om vi från regering och riksdag tvingar medborgarna
            att betala skatt men inte kan försäkra medborgarna att deras skattepengar
            faktiskt kommer att användas till att anställa lärare eller undersköterskor
            eller investeras i välfärden?
          </note>
          <note>
            Herr talman! Vi är unika i att tillåta denna vinstjakt i skolan
            och på utbildningsområdet. Någonstans måste vi vara så pass ärliga
            med oss själva att vi vågar kritiskt granska om denna unika position
            har gjort vårt land och vår skola bättre eller sämre.
          </note>
          <note type="speaker">
            Anf. 48 ANETTE ÅKESSON (M):
          </note>
          <note>
            Herr talman! Jag uppskattar civilministerns engagemang i dessa
            frågor, och jag tycker också att det är roligt att debattera med
            honom.
          </note>
          <note>
            Jag vill självklart inte att skatterna höjs; det förstår de flesta.
            Men både mitt parti och jag vill ha mer fokus på kvalitet, och
            vi vill inte lägga resurser på att stoppa mångfalden.
          </note>
          <note>
            Ja, Sverige är unikt i att vi ser på aktörerna på detta sätt.
            Å andra sidan är Sverige det enda land där alla har möjlighet
            att välja, inte bara de som har pengar. Vi har ett system som
            är unikt genom att även de som inte har resurser kan välja vilken
            skola de vill och få det offentliga att betala, och det är helt
            fantastiskt.
          </note>
          <note>
            Jag håller med om att det har begåtts misstag; det är inget snack
            om saken. Allt har inte flutit på på bästa sätt, men så är det
            när man justerar systemet.
          </note>
          <note>
            Jag tänkte ägna mig lite åt frågan om hur vinster över huvud
            taget uppstår i välfärden, till exempel skolan. Skolpengen som
            företagen får motsvarar den kostnad per elev som kommunen har.
            Det innebär till exempel att både kommunala skolor och privata
            alternativ, om det finns några, har incitament att vara attraktiva
            för eleverna. Ju fler elever, desto större resurser. Konkurrenssituationen
            som uppstår gör att även de kommunala skolorna arbetar med att
            förbättra sig.
          </note>
          <note>
            En ytterligare konsekvens, som det inte talas lika mycket om,
            är att kostnaderna synliggörs. Om inte annat uppmärksammar kommunen
            det i de fall en friskola, som uppfyller kvalitetskraven, gör
            stora vinster.
          </note>
          <note>
            Detta kunde hända när friskolesystemet var nytt, men i dag är
            det allt ovanligare. Varför då? Jo, det som hände var att kommunerna
            började analysera sina egna kostnader. Då upptäcktes sådant som
            man inte sett förut, exempelvis höga lokalkostnader. Sedan arbetade
            man med att få ned dessa kostnader, och när man lyckades så betalade
            man ut lägre skolpeng.
          </note>
          <note>
            Detta gör att de kommunala skolorna bedrivs mer effektivt nu
            än tidigare och att vinsterna som friskolorna gör helt enkelt
            inte längre är så stora. Det är ett bra exempel på en bättre användning
            av skattepengar som gynnar oss alla.
          </note>
          <note>
            Vi moderater vill att fokus för välfärden ska ligga på kvaliteten
            i verksamheterna liksom att verksamheterna ska arbeta så effektivt
            som möjligt. Vi vill behandla de aktörer som utför välfärdstjänsterna
            så lika som det bara går, oberoende av om de är privata företag
            eller offentlig sektor.
          </note>
          <note>
            Vi är också positiva till att man ställer krav på dem som utför
            tjänsterna liksom på att aktörerna självklart följer de lagar
            och regler vi har i Sverige oavsett om det rör skatter eller verksamhetskrav.
          </note>
          <note>
            Vårt huvudfokus är att invånarna ska ha möjlighet att välja eller
            i alla fall inte stoppas från att ha möjlighet att välja. För
            att säkerställa det vill vi skapa så goda förutsättningar för
            företagen som möjligt, även inom välfärden, så att de blir kvar
            i Sverige och skapar jobb och därmed skatteintäkter till våra
            offentliga verksamheter. Vi vill ha ett samhälle där man tar tag
            i riktiga problem.
          </note>
          <note>
            Det som slår mig när jag läser Reepaluutredningen är att den
            först konstaterar att kvaliteten bedöms vara likvärdig i privat
            och offentligt drivna verksamheter – vissa delar är bättre här,
            andra är bättre där. Sedan visar man att företag i välfärdssektorn
            gör vinst – även om man fick leta ganska länge för att hitta ett
            nyckeltal som visar på det. Av detta drar utredningen sedan slutsatsen
            att man ska stoppa företag från att göra vinst. Hur landade man
            där?
          </note>
          <note>
            I min värld vore den naturliga frågan: Om privata företag levererar
            likvärdiga tjänster och produkter med samma kvalitet som kommuner
            och landsting men gör det till en lägre kostnad, varför är då
            inte problemet att kommunerna och landstingen har högre kostnader
            för att leverera samma produkter och tjänster? Varför tar man
            inte chansen att lära av de privata företagen?
          </note>
          <note>
            Nu vet jag att detta förekommer ute i kommunerna, men tanken
            verkar inte ha slagit socialdemokrater, vänsterpartister eller
            miljöpartister på na ­ tionell nivå. Hur kan annars samhällsproblemet
            för er vara att företagen gör vinst?
          </note>
          <note>
            Varför är inte frågan vi diskuterar vad kommuner och landsting
            kan göra annorlunda och hur vi från riksdagen kan bidra till att
            de har de förutsättningarna.
          </note>
          <note type="speaker">
            Anf. 49 Statsrådet ARDALAN SHEKARABI (S):
          </note>
          <note>
            Herr talman! Anette Åkesson hade ett ganska långt inlägg och
            berörde många olika perspektiv och områden, men det var uppenbart
            att ett perspektiv inte fanns med. Så låter det också från Moderata
            samlingspartiet när man debatterar dessa frågor. Det finns en
            blind fläck, och det är en total ovilja att beakta en aspekt,
            nämligen våra lärare.
          </note>
          <note>
            Det går inte att ha utbildning och skolverksamhet av hög kvalitet
            utan att fokusera på lärarnas villkor. Kvaliteten i svensk skola
            skapas inte av regering och riksdag, utan det är lärarna, professionen
            i den svenska skolan, som står för kvaliteten. Det innebär att
            de villkor som lärarna får är helt avgörande för skolans kvalitet
            och för våra förutsättningar att nå kunskapsmålen i svensk skola.
          </note>
          <note>
            Problemet med Anette Åkessons och numera Moderaternas sätt att
            se på denna fråga är att vinsterna i den svenska skolverksamhet
            som drivs av kommersiella bolag med obegränsade vinstutdelningsmöjligheter
            uppstår där merparten av kostnaderna finns. Var finns då merparten
            av kostnaderna i svensk skola? Jo, i personalen, i de lärare som
            sliter i svensk skola.
          </note>
          <note>
            Vad gör man om man vill maximera vinsten i svensk skola? Jo,
            man drar ned på bemanningen, minskar lärartätheten, ger lärarna
            lägre löner och anställer fler obehöriga lärare med lägre lön.
            Det är här vinsterna uppstår.
          </note>
          <note>
            Vem betalar då priset för dessa vinster? Jo, det gör de som jobbar
            i svensk skola. Utan fokus på deras villkor kommer vi inte att
            klara av de utmaningar vi har i svensk skola.
          </note>
          <note>
            Herr talman! Anette Åkesson hade fel på en punkt. Vi är inte
            det enda land där man får välja offentligt finansierad skolverksamhet.
            Det är många länder i västvärlden som har modeller med valfrihet
            inom skolan. Det finns dock inget annat land som tillåter vinstutdelning
            i denna form från den offentligt finansierade skolan.
          </note>
          <note>
            Om det inte görs några vinster, hur kommer det sig då att det
            är så attraktivt för riskkapitalbolag och andra typer av kommersiella
            investerare att ge sig in i svensk skola? Varför ser vi då börsnoteringar
            av koncerner? Det finns stora möjligheter att göra vinst i svensk
            skola på bekostnad av kvaliteten genom att dra ned på bemanningen
            och försämra villkoren för lärarna. I slutändan är det våra elever
            som drabbas.
          </note>
          <note>
            Vi måste erkänna att vi har varit naiva. Vi har trott att marknaden
            kan lösa skolans problem. Men svensk skola är ingen marknad. Utbildning
            är inget marknadsområde, utan den ska utgå från de kunskapsmål
            som sätts upp och hanteras av den profession som har rätt kunskap
            och erfarenhet för att bedriva pedagogisk verksamhet.
          </note>
          <note>
            Vi måste tillbaka till professionsautonomin, sätta lärarnas behov
            i fokus och på så sätt höja kunskapsresultaten i skolan. Detta
            är inte förenligt med vinstjakten.
          </note>
          <note type="speaker">
            Anf. 50 ANETTE ÅKESSON (M):
          </note>
          <note>
            Herr talman! Självfallet är lärarna otroligt betydelsefulla,
            och detta har även Moderaterna sedan länge insett och konstaterat.
          </note>
          <note>
            Civilministerns egen utredning bekräftar inte det som han säger.
            Det finns vinster, men de är inte höga. Det är inte de stora övervinster
            som man har pratat om.
          </note>
          <note>
            Det unika med Sverige är att det går att välja och att det offentliga
            betalar. I andra länder kan man också välja, men då måste man
            vara med och bidra själv.
          </note>
          <note>
            Låt oss sammanfatta: Det finns inget samhällsproblem som ett
            vinsttak löser. Detta har bekräftats inte minst i denna debatt.
            Finns det samhällsproblem? Absolut, på såväl kort som lång sikt,
            och både civilministern och jag har nämnt några. Men inget av
            dem löses av att begränsa företagens vinster. Tvärtom, bara hotet
            om en vinstbegränsning har redan fått negativa effekter, innan
            förslaget ens är uppe för beslut. Det är skadligt för skolbarn,
            sjuka, äldre, företag, anställda och samhället. Jag skulle även
            kunna tillägga att det är skadligt för förtroendet för politiken
            och har medfört ett enormt slöseri med resurser.
          </note>
          <note>
            Att krysta fram en lösning som får negativa effekter för samhället
            och som nästan ingen kan förstå på ett problem som inte finns
            är ett missbruk av sin maktposition. Tänk om de resurser som regeringen
            har lagt – och som opposition och näringsliv har tvingats lägga
            – på att ta fram och debattera förslag kring en vänsterpartistisk
            idé i stället hade kunnat läggas på att konstruktivt hitta lösningar
            på de utmaningar som kommuner och landsting står inför på kort
            och lång sikt? För det finns verkligen problem att ta tag i.
          </note>
          <note>
            Vissa frågor arbetas det självklart med ute i kommuner och landsting,
            men mycket annat får stå tillbaka. Vår uppgift är att se till
            att svenska folket får välfärd som motsvarar den nivå på skatt
            vi betalar, på både kort och lång sikt. Att stimulera innovation
            borde vara en prioriterad utmaning, och det förutsätter många
            aktörer inom de viktiga områden som välfärden omfattar: skola,
            vård och omsorg. För om välfärdsföretagen kan göra vinst jobbar
            de på sätt som de kommunala verksamheterna kan lära av.
          </note>
          <note>
            Jag vill tacka civilministern för debatten.
          </note>
          <note type="speaker">
            Anf. 51 Statsrådet ARDALAN SHEKARABI (S):
          </note>
          <note>
            Herr talman! Jag vill tacka Anette Åkesson för debatten och avslutningsvis
            påminna dem som lyssnar på den om att det faktum att sju av tio
            svenskar vill begränsa vinsterna i den svenska välfärden och skolan
            visar att svenska folket ser vinsterna där som ett samhällsproblem.
          </note>
          <note>
            De har sett JB-konkursen. De har sett hur de stora övervinster
            som föregick konkursen drabbade barn och ungdomar som gick i skolan.
            De har sett hur våra lärare fått betala priset för lägre bemanning
            i de kommersiella fristående skolorna. De har sett att skoletableringar
            sker utifrån lönsamhet, inte utifrån behov som våra medborgare
            och elever har.
          </note>
          <note>
            Mot denna bakgrund väljer en majoritet av svenskarna, en majoritet
            av de moderata väljarna, en majoritet av de sverigedemokratiska
            väljarna och en majoritet av de socialdemokratiska väljarna att
            motsätta sig obegränsade vinster i den svenska skolan.
          </note>
          <note>
            Herr talman! Dessa medborgare har rätt. Det är vi som är unika
            med vår obegränsade vinstjakt i världen, och det är dags att politiken
            – från höger till vänster – erkänner misstagen, begränsar vinsterna
            i skolan och välfärden och kombinerar vår modell med mångfald
            och valfrihet för brukare, elever och medborgare med ordning och
            reda i skolan. Detta förutsätter kontroll över resursanvändningen
            så att vi kan säkerställa att skattebetalarnas pengar faktiskt
            används till det som de är avsedda för.
          </note>
          <note>
            Tack så mycket för debatten!
          </note>
          <note>
            Överläggningen var härmed avslutad.
          </note>
          <note>
            § 13 Bordläggning
          </note>
          <note>
            Följande dokument anmäldes och bordlades:
          </note>
          <note>
            Motioner
          </note>
          <note>
            med anledning av prop. 2017/18:110 Politik för gestaltad livsmiljö
          </note>
          <note>
            2017/18:3995 av Olof Lavesson m.fl. (M, KD, C, L)
          </note>
          <note>
            2017/18:4000 av Aron Emilsson m.fl. (SD)
          </note>
          <note>
            med anledning av prop. 2017/18:119 Ändringar i fråga om kommunplacering
            av ensamkommande barn
          </note>
          <note>
            2017/18:3996 av Aron Modig m.fl. (KD)
          </note>
          <note>
            med anledning av skr. 2017/18:124 Riksrevisionens rapport om
            folkbokföringen
          </note>
          <note>
            2017/18:3997 av Olle Felten och David Lång (SD)
          </note>
          <note>
            § 14 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 15 mars
          </note>
          <note>
            2017/18:432 Vårdköerna i Sverige
          </note>
          <note>
            av Erik Andersson (M)
          </note>
          <note>
            till socialminister Annika Strandhäll (S)
          </note>
          <note>
            2017/18:433 Icke-medicinsk omskärelse
          </note>
          <note>
            av Richard Jomshof (SD)
          </note>
          <note>
            till statsrådet Lena Hallengren (S)
          </note>
          <note>
            2017/18:434 Böneutrop
          </note>
          <note>
            av Richard Jomshof (SD)
          </note>
          <note>
            till justitie- och inrikesminister Morgan Johansson (S)
          </note>
          <note>
            § 15 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 15 mars
          </note>
          <note>
            2017/18:1027 Tilläggsavgifter på giltig biljett i kollektivtrafik
          </note>
          <note>
            av Nina Lundström (L)
          </note>
          <note>
            till statsrådet Tomas Eneroth (S)
          </note>
          <note>
            2017/18:1028 Svenskproducerat biobränsle för flyget
          </note>
          <note>
            av Nina Lundström (L)
          </note>
          <note>
            till statsrådet Isabella Lövin (MP)
          </note>
          <note>
            2017/18:1029 Framtiden för Svenska Spel och den svenska spelmarknaden
          </note>
          <note>
            av Roland Utbult (KD)
          </note>
          <note>
            till statsrådet Ardalan Shekarabi (S)
          </note>
          <note>
            2017/18:1030 Turkiets militära angrepp på staden Afrin
          </note>
          <note>
            av Amineh Kakabaveh (V)
          </note>
          <note>
            till utrikesminister Margot Wallström (S)
          </note>
          <note>
            2017/18:1031 Fusk med assistansen
          </note>
          <note>
            av Ann-Britt Åsebol (M)
          </note>
          <note>
            till statsrådet Lena Hallengren (S)
          </note>
          <note>
            2017/18:1032 Skoterkörning i tätort
          </note>
          <note>
            av Lars Beckman (M)
          </note>
          <note>
            till miljöminister Karolina Skog (MP)
          </note>
          <note>
            § 16 Kammaren åtskildes kl. 11.34.
          </note>
          <note>
            Sammanträdet leddes
          </note>
          <note>
            av talmannen från dess början till och med § 11 anf. 42 (delvis)
            och
          </note>
          <note>
            av andre vice talmannen därefter till dess slut.
          </note>
          <note>
            Vid protokollet
          </note>
          <note>
            ANNA ASPEGREN
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Avsägelser
          </note>
          <note>
            § 2 Anmälan om subsidiaritetsprövning
          </note>
          <note>
            § 3 Anmälan om fördröjda svar på interpellationer
          </note>
          <note>
            § 4 Anmälan om granskningsrapport
          </note>
          <note>
            § 5 Ärenden för hänvisning till utskott
          </note>
          <note>
            § 6 Svar på interpellation 2017/18:414 om integrationsutmaningen
          </note>
          <note>
            Anf. 1 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 2 LARS BECKMAN (M)
          </note>
          <note>
            Anf. 3 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 4 LARS BECKMAN (M)
          </note>
          <note>
            Anf. 5 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 6 LARS BECKMAN (M)
          </note>
          <note>
            Anf. 7 Arbetsmarknads- och etableringsminister YLVA JOHANSSON
            (S)
          </note>
          <note>
            § 7 Svar på interpellation 2017/18:417 om regionala skyddsombud
          </note>
          <note>
            Anf. 8 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 9 LARS BECKMAN (M)
          </note>
          <note>
            Anf. 10 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 11 LARS BECKMAN (M)
          </note>
          <note>
            Anf. 12 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 13 LARS BECKMAN (M)
          </note>
          <note>
            Anf. 14 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 15 TALMANNEN
          </note>
          <note>
            Anf. 16 LARS BECKMAN (M)
          </note>
          <note>
            § 8 Svar på interpellation 2017/18:356 om hög och störande musik
            från fordon
          </note>
          <note>
            Anf. 17 Justitie- och inrikesminister MORGAN JOHANSSON (S)
          </note>
          <note>
            Anf. 18 PÅL JONSON (M)
          </note>
          <note>
            Anf. 19 Justitie- och inrikesminister MORGAN JOHANSSON (S)
          </note>
          <note>
            Anf. 20 PÅL JONSON (M)
          </note>
          <note>
            Anf. 21 Justitie- och inrikesminister MORGAN JOHANSSON (S)
          </note>
          <note>
            Anf. 22 PÅL JONSON (M)
          </note>
          <note>
            Anf. 23 Justitie- och inrikesminister MORGAN JOHANSSON (S)
          </note>
          <note>
            § 9 Svar på interpellation 2017/18:396 om en utvärdering av sjöfyllerilagen
          </note>
          <note>
            Anf. 24 Justitie- och inrikesminister MORGAN JOHANSSON (S)
          </note>
          <note>
            Anf. 25 LARS BECKMAN (M)
          </note>
          <note>
            Anf. 26 Justitie- och inrikesminister MORGAN JOHANSSON (S)
          </note>
          <note>
            Anf. 27 LARS BECKMAN (M)
          </note>
          <note>
            Anf. 28 Justitie- och inrikesminister MORGAN JOHANSSON (S)
          </note>
          <note>
            Anf. 29 LARS BECKMAN (M)
          </note>
          <note>
            Anf. 30 Justitie- och inrikesminister MORGAN JOHANSSON (S)
          </note>
          <note>
            § 10 Svar på interpellation 2017/18:397 om avhopp och tomma platser
            på polisutbildningen
          </note>
          <note>
            Anf. 31 Justitie- och inrikesminister MORGAN JOHANSSON (S)
          </note>
          <note>
            Anf. 32 ROGER HADDAD (L)
          </note>
          <note>
            Anf. 33 Justitie- och inrikesminister MORGAN JOHANSSON (S)
          </note>
          <note>
            Anf. 34 ROGER HADDAD (L)
          </note>
          <note>
            Anf. 35 Justitie- och inrikesminister MORGAN JOHANSSON (S)
          </note>
          <note>
            Anf. 36 ROGER HADDAD (L)
          </note>
          <note>
            Anf. 37 Justitie- och inrikesminister MORGAN JOHANSSON (S)
          </note>
          <note>
            § 11 Svar på interpellation 2017/18:409 om justitie- och inrikesministerns
            uttalande om att civila ska ersätta poliser
          </note>
          <note>
            Anf. 38 Justitie- och inrikesminister MORGAN JOHANSSON (S)
          </note>
          <note>
            Anf. 39 ROGER HADDAD (L)
          </note>
          <note>
            Anf. 40 Justitie- och inrikesminister MORGAN JOHANSSON (S)
          </note>
          <note>
            Anf. 41 ROGER HADDAD (L)
          </note>
          <note>
            Anf. 42 Justitie- och inrikesminister MORGAN JOHANSSON (S)
          </note>
          <note>
            Anf. 43 ROGER HADDAD (L)
          </note>
          <note>
            Anf. 44 Justitie- och inrikesminister MORGAN JOHANSSON (S)
          </note>
          <note>
            § 12 Svar på interpellation 2017/18:418 om problem inom välfärden
          </note>
          <note>
            Anf. 45 Statsrådet ARDALAN SHEKARABI (S)
          </note>
          <note>
            Anf. 46 ANETTE ÅKESSON (M)
          </note>
          <note>
            Anf. 47 Statsrådet ARDALAN SHEKARABI (S)
          </note>
          <note>
            Anf. 48 ANETTE ÅKESSON (M)
          </note>
          <note>
            Anf. 49 Statsrådet ARDALAN SHEKARABI (S)
          </note>
          <note>
            Anf. 50 ANETTE ÅKESSON (M)
          </note>
          <note>
            Anf. 51 Statsrådet ARDALAN SHEKARABI (S)
          </note>
          <note>
            § 13 Bordläggning
          </note>
          <note>
            § 14 Anmälan om interpellationer
          </note>
          <note>
            § 15 Anmälan om frågor för skriftliga svar
          </note>
          <note>
            § 16 Kammaren åtskildes kl. 11.34.
          </note>
          <note>
            Tryck: Elanders Sverige AB, Vällingby 2018
          </note>
        </div>
      </body>
    </text>
  </TEI>
</teiCorpus>
