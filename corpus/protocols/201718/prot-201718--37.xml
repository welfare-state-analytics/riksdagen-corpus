<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201718</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201718</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201718--37</head>
          <docDate when="2017-11-24">2017-11-24</docDate>
        </div>
      </front>
      <body>
        <div>
          <note>
            § 1 Utökning av antalet suppleanter
          </note>
          <note>
            Valberedningen hade, enligt ett till kammaren inkommet protokollsutdrag,
            tillstyrkt att antalet suppleanter i socialutskottet skulle utökas
            från 30 till 31.
          </note>
          <note>
            Kammaren medgav denna utökning.
          </note>
          <note>
            § 2 Val av extra suppleant
          </note>
          <note>
            Val av extra suppleant i socialutskottet företogs.
          </note>
          <note>
            Kammaren valde i enlighet med valberedningens förslag till
          </note>
          <note>
            suppleant i socialutskottet
          </note>
          <note>
            Hamza Demir (V)
          </note>
          <note>
            § 3 Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2017/18: 148
          </note>
          <note>
            Till riksdagen
          </note>
          <note>
            Interpellation 2017/18:148 Snöröjning i Norrland
          </note>
          <note>
            av Edward Riedl (M)
          </note>
          <note>
            Interpellationen kommer att besvaras tisdagen den 23 januari
            2018.
          </note>
          <note>
            Skälet till dröjsmålet är tidigare inbokade resor och arrangemang.
          </note>
          <note>
            Stockholm den 23 november 2017
          </note>
          <note>
            Näringsdepartementet
          </note>
          <note>
            Tomas Eneroth (S)
          </note>
          <note>
            Enligt uppdrag
          </note>
          <note>
            Fredrik Ahlén
          </note>
          <note>
            Expeditionschef
          </note>
          <note>
            Interpellation 2017/18:154
          </note>
          <note>
            Till riksdagen
          </note>
          <note>
            Interpellation 2017/18:154 Förutsättningarna för dataspelsnäringen
          </note>
          <note>
            av Isabella Hökmark (M)
          </note>
          <note>
            Interpellationen kommer att besvaras tisdagen den 5 december
            2017.
          </note>
          <note>
            Skälet till dröjsmålet är tidigare inbokade resor och arrangemang.
          </note>
          <note>
            Stockholm den 23 november 2017
          </note>
          <note>
            Näringsdepartementet
          </note>
          <note>
            Mikael Damberg (S)
          </note>
          <note>
            Enligt uppdrag
          </note>
          <note>
            Fredrik Ahlén
          </note>
          <note>
            Expeditionschef
          </note>
          <note>
            Interpellation 2017/18:156
          </note>
          <note>
            Till riksdagen
          </note>
          <note>
            Interpellation 2017/18:156 Utredningen om bättre skydd mot diskriminering
          </note>
          <note>
            av Eva Lohman (M)
          </note>
          <note>
            Interpellationen kom mer att besvaras tisdagen den 5 december
            .
          </note>
          <note>
            Skälet till dröjsmålet är att ministern är uppbokad på andra
            åtaganden.
          </note>
          <note>
            Stockholm den 21 november 2017
          </note>
          <note>
            Kulturdepartementet
          </note>
          <note>
            Alice Bah Kuhnke (MP)
          </note>
          <note>
            Enligt uppdrag
          </note>
          <note>
            Helena Swenzén
          </note>
          <note>
            Expeditions- och rättschef
          </note>
          <note>
            Interpellation 2017/18:157
          </note>
          <note>
            Till riksdagen
          </note>
          <note>
            Interpellation 2017/18 :157 Barn med funktionsvariationer på
            kultur ­ skolan
          </note>
          <note>
            av Eva Lohman (M)
          </note>
          <note>
            Interpellationen kommer att besvaras tisdagen den 5 december.
          </note>
          <note>
            Skälet till dröjsmålet är att ministern är uppbokad på andra
            åtaganden.
          </note>
          <note>
            Stockholm den 21 november 2017
          </note>
          <note>
            Kulturdepartementet
          </note>
          <note>
            Alice Bah Kuhnke (MP)
          </note>
          <note>
            Enligt uppdrag
          </note>
          <note>
            Helena Swenzén
          </note>
          <note>
            Expeditions- och rättschef
          </note>
          <note>
            Interpellation 2017/18:159
          </note>
          <note>
            Till riksdagen
          </note>
          <note>
            I nterpellation 2017/18:159 Fler enkla jobb
          </note>
          <note>
            av Helena Bonnier (M)
          </note>
          <note>
            Interpellationen har överlämnats till sr Damberg och kom mer
            att be ­ svaras tisdagen den 5 december 2017.
          </note>
          <note>
            Skälet till dröjsmålet är tidigare inbokade resor och arrangemang.
          </note>
          <note>
            Stockholm den 23 november 2017
          </note>
          <note>
            Näringsdepartementet
          </note>
          <note>
            Mikael Damberg (S)
          </note>
          <note>
            Enligt uppdrag
          </note>
          <note>
            Fredrik Ahlén
          </note>
          <note>
            Expeditionschef
          </note>
          <note>
            Interpellation 2017/18:161
          </note>
          <note>
            Till riksdagen
          </note>
          <note>
            Interpellation 2017/18:161 Kriminalisering av köp av hyreskontrakt
          </note>
          <note>
            av Jesper Skalberg Karlsson (M)
          </note>
          <note>
            Interpellationen kommer att besvaras tisdagen den 23 januari
            2018.
          </note>
          <note>
            Skälet till dröjsmålet är sedan tidigare inbokade arrangemang.
          </note>
          <note>
            Stockholm den 22 november 2017
          </note>
          <note>
            Justitiedepartementet
          </note>
          <note>
            Heléne Fritzon
          </note>
          <note>
            Interpellation 2017/18:162
          </note>
          <note>
            Till riksdagen
          </note>
          <note>
            Interpellation 2017/18:162 Piratkopierade varor
          </note>
          <note>
            av Jörgen Warborn (M)
          </note>
          <note>
            Interpellationen kommer att besvaras tisdagen den 16 januari
            2018.
          </note>
          <note>
            Skälet till dröjsmålet är sedan tidigare inbokade arrangemang.
          </note>
          <note>
            Stockholm den 22 november 2017
          </note>
          <note>
            Justitiedepartementet
          </note>
          <note>
            Heléne Fritzon
          </note>
          <note>
            Interpellation 2017/18:167
          </note>
          <note>
            Till riksdagen
          </note>
          <note>
            Interpellation 2017/18:167 Åldersbedömningar
          </note>
          <note>
            av Christina Höj Larsen (V)
          </note>
          <note>
            Interpellationen kommer att besvaras tisdagen den 16 januari
            2018.
          </note>
          <note>
            Skälet till dröjsmålet är sedan tidigare inbokade arrangemang.
          </note>
          <note>
            Stockholm den 22 november 2017
          </note>
          <note>
            Justitiedepartementet
          </note>
          <note>
            Heléne Fritzon
          </note>
          <note>
            § 4 Anmälan om faktapromemorior
          </note>
          <note>
            Talmannen anmälde att följande faktapromemorior om förslag från
            Europeiska kommissionen hade kommit in och överlämnats till utskott:
          </note>
          <note>
            2017/18:FPM22 Europeiska unionens ingående av Europarådets konven
            ­ tion om förebyggande av terrorism och dess tilläggsprotokoll
            KOM(2017) 606 , KOM(2017) 607 till justitieutskottet
          </note>
          <note>
            2017/18:FPM23 Elfte rapporten om framsteg i riktning mot en effektiv
            och verklig säkerhetsunion KOM(2017) 608 till justitieutskottet
          </note>
          <note>
            § 5 Anmälan om granskningsrapport
          </note>
          <note>
            Talmannen anmälde att följande granskningsrapport hade kommit
            in från Riksrevisionen och överlämnats till trafikutskottet:
          </note>
          <note>
            RiR 2017:27 Väg- och järnvägsinvesteringar i Sverige – saknas
            ett EU-perspektiv?
          </note>
          <note>
            § 6 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Motioner
          </note>
          <note>
            2017/18:3935 till finansutskottet
          </note>
          <note>
            2017/18:3936 och 3937 till konstitutionsutskottet
          </note>
          <note>
            2017/18:3938 och 3939 till utrikesutskottet
          </note>
          <note>
            § 7 Svar på interpellation 2017/18:168 om ett svenskt veterancenter
          </note>
          <note type="speaker">
            Anf. 1 Försvarsminister PETER HULTQVIST (S):
          </note>
          <note>
            Herr talman! Pål Jonson har frågat mig om jag avser att vidta
            några ytterligare åtgärder i frågan om ett svenskt veterancenter
            för att gå riksdagens vilja till mötes.
          </note>
          <note>
            Veteranfrågorna är viktiga för regeringen. Regeringen har beslutat
            att högst 30 miljoner kronor årligen får användas till statsbidrag
            till frivilliga veteransoldat- och anhörigorganisationer för verksamhet
            som stöder Försvarsmaktens personal före, under och efter tjänstgöring
            i internationella insatser samt anhöriga. Den 24 maj i år beslutade
            regeringen att göra veterandagen till allmän flaggdag från och
            med den 29 maj 2018. Det finns ett starkt folkligt stöd för veteranerna.
            Att ta ett tydligt ansvar för dem är viktigt för försvarets folkliga
            förankring och stärker rekryteringskraften till Försvarsmakten.
            Verksamheten utvecklas kontinuerligt av Försvarsmakten och andra
            ansvariga aktörer.
          </note>
          <note>
            Försvarsmaktens Veterancentrum inrättades den 1 juli 2017 i Stockholm
            och stöder bland annat myndigheten med framtagning, implementering,
            uppföljning samt utveckling av myndighetens veteranstrategi. Utgångspunkter
            för verksamheten är de uppgifter som angavs i 2016 års regleringsbrev
            till myndigheten i detta avseende.
          </note>
          <note>
            Försvarsmakten har dragit slutsatsen att en delegerad modell
            för veteranverksamheten är den mest ändamålsenliga och har därför
            utformat en sådan. För att hantera det faktum att veteranerna
            är spridda över hela landet finns numera både så kallade veteransamordnare
            och specialister på rehabiliteringsåtgärder knutna till varje
            förband i Försvarsmakten. Den enskilde veteranen kan därför vända
            sig till sitt hemförband eller, om det av geografiska eller andra
            skäl förenklar kontakterna, till det förband som är närmast för
            att få råd och vägledning inför kontakter med olika aktörer. I
            sammanhanget är det viktigt att understryka den ordinarie hälso-
            och sjukvårdens ansvar att erbjuda en adekvat vård samt andra
            insatser som syftar till att skapa delaktighet i samhället. Andra
            närliggande länder har valt andra koncept.
          </note>
          <note>
            Regeringen följer kontinuerligt Försvarsmaktens och andra aktörers
            arbete med veteranfrågorna.
          </note>
          <note type="speaker">
            Anf. 2 PÅL JONSON (M):
          </note>
          <note>
            Herr talman! Tack, försvarsministern, för svaret på min interpellation!
          </note>
          <note>
            Sverige har en lång tradition av att skicka ut soldater i internationella
            insatser. Det är någonstans kring 85 000 som har deltagit under
            50 år. Det har vi anledning att känna stolthet över, för det är
            ju de här individerna som tar de största personliga riskerna och
            gör de största uppoffringar som man faktiskt kan göra i statens
            tjänst.
          </note>
          <note>
            Bakom varje person som är utsänd på en internationell mission
            står ofta en familj, vänner och anhöriga. Jag tror att det är
            väldigt viktigt att även de får det stöd som de behöver inför,
            under och efter en utlandsmission.
          </note>
          <note>
            Samtidigt som vi kan känna en stolthet, herr talman, över våra
            utlandsveteranser kan vi inte känna samma stolthet över det erkännande
            och det stöd som staten har gett våra utlandsveteraner under årens
            lopp. Här har staten, och ytterst vi politiker, brustit under
            alltför lång tid.
          </note>
          <note>
            För det första var det, precis som försvarsministern säger, först
            2011 som veterandagen blev statsceremoniell dag, fast denna verksamhet
            har pågått i snart 50 år. Det var först 2015 som en statsminister
            deltog i veterandagen. Det hedrar Stefan Löfven att han deltog
            i den. Det var först året efter som veterandagen blev flaggdag.
          </note>
          <note>
            För det andra , vilket är mer allvarligt , skickade Sverige,
            till skillnad från till exempel Norge och Finland, ut soldater
            på ibland farliga och mycket krävande insatser under ett halvt
            sekel, trots att vi inte hade en veteranpolitik värd namnet. Jag
            tänker till exempel på insatser som Suez och Kongo på 60-talet,
            Afghanistan på 00-talet och Bosnien och Balkan på 90-talet. Alltför
            många av dem, även om detta är en tid tillbaka, kom hem med både
            svåra fysiska skador och trasiga själar och fick inte det stöd
            som de har rätt att förvänta sig från statens sida.
          </note>
          <note>
            År 2015, herr talman, lämnade Allan Widman sitt slutbetänkande
            Svensk veteranpolitik – Ett ansvar för hela samhället . Det var
            ett viktigt steg för att vidareutveckla en sammanhållen veteranpolitik.
            Som försvarsministern säger nu finns det en veteransamordnare
            och specialister på rehabilitering ute på i princip alla förband,
            och låt mig understryka att jag tycker att det är en bra verksamhet.
          </note>
          <note>
            Jag vill tillägga att det också sker mycket bra verksamhet på
            ideell grund, inte minst av frivilligorganisationer såsom Fredsbaskrarna,
            Invidzonen och Idrottsveteranerna. Den vill vi vidareutveckla
            och stärka. Jag vill också påminna om att det är väldigt hög utväxling
            för de medel som Försvarsmakten satsar på de ideella organisationerna.
          </note>
          <note>
            Herr talman! Ytterligare ett förslag från Allan Widman var att
            det skulle upprättas ett veterancenter för veteraner och deras
            anhöriga, och här kan man inte säga att regeringen har agerat
            skyndsamt. Riksdagen har ju tvingats tillkännage två gånger för
            regeringen att ett veterancenter ska inrättas. Nu öppnade, som
            försvarsministern säger, ett veterancenter på Gärdet i Stockholm
            den 1 juli i år. Jag har själv besökt det, och det är väldigt
            mycket duktig och kompetent personal som jobbar där. Många av
            dem har själva erfarenheter av internationella insatser. Jag tror
            att centret behövs och tycker att det är bra att det ligger i
            Stockholm, för det är lätt för vete raner att komma dit och åka
            hem igen. Men det är en väsentligt lägre ambitionsnivå än Allan
            Widmans förslag om att ha ett veterancenter där veteraner och
            deras anhöriga återkommande kunde få vila och rekreation.
          </note>
          <note>
            Jag vill därför fråga försvarsministern om han inte tycker att
            det är rimligt att vidareutveckla veteranpolitiken genom att inrätta
            ett veterancenter dit veteraner och deras anhöriga kan komma.
            Det finns ju sådana veterancenter i till exempel Danmark och Norge.
          </note>
          <note type="speaker">
            Anf. 3 Försvarsminister PETER HULTQVIST (S):
          </note>
          <note>
            Herr talman! Vi hade tidigare en veteranenhet som nu utvecklats
            till att från den 1 juli i år bli ett veterancenter. Veterancentret,
            som har etablerats inom ramen för Försvarsmakten, sysslar med
            råd och vägledning till veteraner och deras anhöriga. Man säkerställer
            det lagstadgade uppföljningsansvaret, inkluderande samordning
            och koordinering med övriga samhället. Man arbetar med meritvärde
            och folkförankring, säkerställer relevant statistik och koordinerar
            forskning i dessa frågor över ett brett fält.
          </note>
          <note>
            Jag vill understryka att Försvarsmakten har ett etablerat system
            för uppföljning av veteraner upp till fem år efter avslutad insats.
            Det är också något som bör framhållas i sammanhanget.
          </note>
          <note>
            Det är bra att vi har veterancentret, för det innebär också att
            det finns ett stöd för det viktiga arbete som ska utföras på förbanden
            för att hålla kontakt med veteraner och på olika sätt kunna bistå
            när det behövs olika typer av hjälp- och stödinsatser. Det är
            ett decentraliserat sätt att jobba med det här, och det gör att
            man kan genomföra insatser så nära veteraners bostadsort som möjligt
            och därmed undvika långa resor.
          </note>
          <note>
            Det är också rimligt att hälso- och sjukvården har ett ansvar
            och att vi markerar detta ansvar för veteranerna. Vi har ett allmänt
            system i Sverige, och det handlar om att man ska kunna få stöd
            och hjälp via hälso- och sjukvården så nära bostadsorten som möjligt.
          </note>
          <note>
            Jag tycker att svensk veteranpolitik har utvecklats. Vi ger nu
            ett stöd på 30 miljoner till de frivilliga veteran ‑ , soldat-
            och anhörigorganisationerna. De ordnar olika engagemang för att
            ge kamratstöd och gemenskap och utnyttjar Försvarsmaktens olika
            anläggningar för att genomföra dessa aktiviteter. Vi har alltså
            redan infrastruktur för att detta ska kunna genomföras.
          </note>
          <note>
            Jag besökte själv Kongoveteranernas årsmöte, och det var intressant
            att få vara där och prata och dessutom höra deras synpunkter på
            tillvaron. Jag förstod att denna organisation är mycket viktig
            för dem. De utnyttjade alla faciliteter på Ledningsregementet
            i Enköping, och jag vet att andra veteranorganisationer gör detsamma.
          </note>
          <note>
            Jag ser det som viktigast att man stöder verksamheten så att
            kamratstödet och gemenskapen kan finnas på olika sätt i praktiken.
            Veteranorganisationerna själva är kanske en av de viktigare instanserna
            när man ska titta på hur stödet ska utvecklas och hur statens
            roll ska vara. Nu går vi in med dessa pengar, och de går just
            till att utveckla kamratstödet.
          </note>
          <note>
            Om detta ska organiseras genom att man har en anläggning, utnyttjar
            befintliga anläggningar eller på annat sätt utvecklar verksamheten
            är en diskussion som bör föras inom dessa organisationer.
          </note>
          <note>
            Jag är öppen för att på olika sätt utveckla svensk veteranpolitik.
            Jag menar att det gjordes alldeles för lite på denna punkt en
            gång i tiden, och det finns anledning att rikta kritik mot det.
            Men nu är vi där vi är, och vi har tagit ett viktigt steg med
            det veterancenter som inrättades i juli i år.
          </note>
          <note type="speaker">
            Anf. 4 PÅL JONSON (M):
          </note>
          <note>
            Herr talman! Jag tackar försvarsministern.
          </note>
          <note>
            Möjligtvis gjorde Försvarsmakten det lite enkelt för sig när
            man flyttade ut veteranenheten från högkvarteret på Lidingövägen
            och öppnade den på Gärdet och kallade den ett veterancenter. Men
            det är en ändå bra start, och det är många duktiga människor som
            jobbar på det nyöppnade veterancentret.
          </note>
          <note>
            Det har dock vissa begräsningar. Låt mig ta upp fyra av dessa.
          </note>
          <note>
            För det första är det ingen plats för återhämtning, vila och
            rekreation för veteraner där de kan få lättare stöd och behandling.
            Mycket av veteranforskningen pekar på att just vila, återhämtning
            och rekreation är viktigt för de hemkommande soldaterna så att
            de inte får posttraumatisk stress.
          </note>
          <note>
            För det andra finns det inte heller någon möjlighet för veteraner
            att ta med sig sina anhöriga till detta veterancenter. Det vi
            vet från veteranforskningen är att familjen ofta tar rätt mycket
            stryk när anhöriga är ute på internationella insatser. Veteraner
            skiljer sig i hög omfattning när de kommer tillbaka hem.
          </note>
          <note>
            För det tredje, och som försvarsministern redan har berört, var
            själva tanken med veterancentret, i linje med utredningen, att
            det skulle fungera som en nätverksorganisation, en spindel i nätet,
            för alla veteranorganisa ­ tioner, som gör ett mycket bra arbete
            för att stötta alla utlandsveteraner.
          </note>
          <note>
            För det fjärde har dagens veterancenter inte heller någon möjlighet
            att integrera veteranforskningen i själva centret, vilket är en
            brist.
          </note>
          <note>
            Herr talman! Veteranfrågorna är ett av områdena inom det nordiska
            samarbetet i Nordefco. Det finns starka skäl för detta. Alla de
            nordiska länderna har lång tradition av att bidra till framför
            allt FN-insatser men på senare år även EU- och Natoinsatser. Jag
            tror att det är närmare en kvarts miljon människor som de nordiska
            länderna har skickat ut på olika internationella fredsfrämjande
            insatser. Det finns mycket vi kan lära av var ­ andra, inte minst
            vad gäller koordineringen av veteranforskningen.
          </note>
          <note>
            Det är dock uppenbart att Danmark och Norge har kommit längre
            i sin utveckling av veteranpolitiken än vad Sverige har gjort.
            Jag vill i sammanhanget påminna om att både Norge och Danmark
            bedriver en delegerad och decentraliserad veteranpolitik ute på
            förbanden men att de också har etablerade veterancenter där veteraner
            kan få stöd och behandling tillsammans med anhöriga.
          </note>
          <note>
            Jag delar därför inte riktigt försvarsministerns uppfattning
            i svaret att det är antingen eller som gäller mellan att ha en
            delegerad modell och att ha ett veterancenter för veteraner och
            deras anhöriga.
          </note>
          <note>
            Allan Widman föreslog i sin utredning att Sverige skulle titta
            extra noga på det danska veterancentret i Ringsted och framför
            allt på det norska veterancentret i Bæreia utanför Kongsvinger
            vid upprättandet av ett svenskt veterancenter.
          </note>
          <note>
            Jag har själv besökt veterancentret i Bæreia utanför Kongsvinger
            och var djupt imponerad av den verksamhet som bedrivs där. Man
            har runt 10 000 gästnätter, man har familjelägenheter och man
            har en allmänt hög beläggning. Det är en mycket framgångsrik verksamhet.
          </note>
          <note>
            Det norska centret utgör också den nätverksorganisation som också
            vi i Sverige behöver för frivilligorganisationerna.
          </note>
          <note>
            Här har man också lyckats integrera forskningsfrågorna. Försvarshögskolan
            i Karlstad bedriver tillsammans med högskolan i Elverum i Norge
            forskning om veteranerna i samverkan med det norska veterancentret.
          </note>
          <note>
            Jag vet att försvarsministern är en varm anhängare av ett fördjupat
            nordiskt samarbete. Hur ser försvarsministern på att vidareutveckla
            samarbetet kring veteranfrågorna? Tittade man, i linje med Allan
            Widmans utredning, på de norska och danska veterancentren när
            man upprättade det svenska centret?
          </note>
          <note type="speaker">
            Anf. 5 Försvarsminister PETER HULTQVIST (S):
          </note>
          <note>
            Herr talman! Behöver man angripa olika typer av problem med psykologisk
            funktion eller om det gäller annan typ av rehabiliteringsstöd
            måste det i första hand ske nära bostadsorten. Därför är det som
            görs inom ramen för hälso- och sjukvården väsentligt.
          </note>
          <note>
            Det är viktigt att vi driver frågan om att det måste tas hänsyn
            till veteranerna och att man inom ramen för gällande lagstiftning
            ser till att de får den hjälp och det stöd de ska ha. Det är också
            den syn Försvarsmakten har på det hela.
          </note>
          <note>
            Jag tror inte att man löser hela denna problematik genom att
            inrätta en central kursgård eller ett rekreationscenter, utan
            här måste det hela tiden ske uppföljning i vårt hälso- och sjukvårdssystem
            på lokalt och regionalt plan. Det är här tyngdpunkten i stöd och
            behandling måste ligga. Det är också därför man har valt linjen
            att ha veteranstödjare och specialister ute på förbanden så att
            veteranerna i sin närmiljö kan få råd, stöd och hjälp på olika
            sätt.
          </note>
          <note>
            När det gäller formen för hur veteraner vill ha den rent kamratstödjande
            verksamheten ska den diskussionen föras inom ramen för de olika
            veteranorganisationerna. Där kan man se hur man bäst utvecklar
            denna verksamhet och hur man på bästa sätt använder sig av de
            resurser man har fått till sitt förfogande. Jag har haft kontakt
            med många av dessa organisationer och vet att de har en central
            och viktig roll.
          </note>
          <note>
            Det har skett en hel del på kort tid. Veteranenheten har blivit
            ett veterancenter. Koordinering av forskning över ett brett vetenskapligt
            fält sker inom ramen för detta center. Man kan också ge råd och
            vägledning till veteraner och deras anhöriga, och man har också
            att säkerställa att uppföljning sker.
          </note>
          <note>
            Denna organisation, precis som allt annat när det gäller veteranfrågorna,
            kommer steg för steg att utvecklas. Vi får dock ha i åtanke att
            detta verkställdes den 1 juli i år. Det har bara gått några månader,
            och vi måste ge denna verksamhet lite mer tid.
          </note>
          <note>
            Jag är beredd att föra diskussioner med exempelvis veteranorganisa
            ­ tionerna om hur de anser att vi ska gå vidare. Sedan är det
            en fråga hur man får till stånd ekonomi för olika typer av initiativ
            inom sektorn.
          </note>
          <note>
            Jag har pratat med många veteraner under åren och hört om olika
            typer av behov. Den bild jag får är att om man har ett problem
            och behöver en typ av stöd och hjälp måste den finnas snabbt och
            det måste kunna följas upp omedelbart. Många har gått och dragit
            med saker länge, och det behövs specialistfunktioner, också i
            deras närhet, så att man kan ta tag i det. Jag tror att det inom
            den allmänna hälso- och sjukvården måste utvecklas kompetens för
            att hantera denna typ av frågor, eftersom de har en speciell karaktär.
          </note>
          <note type="speaker">
            Anf. 6 PÅL JONSON (M):
          </note>
          <note>
            Herr talman! Tack, försvarsministern, för denna interpellationsdebatt!
          </note>
          <note>
            Jag hävdar inte att man löser allt med att etablera ett veterancenter
            där veteraner och deras anhöriga kan vara, men jag tror att det
            skulle vara ett viktigt framsteg i att vidareutveckla vår veteranpolitik.
            Då skulle vi ha en struktur som är mer lik de modeller som man
            har valt i Norge och Danmark. Detta tror jag skulle vara bra för
            samverkan i veteranpolitiken.
          </note>
          <note>
            Jag har respekt för vad försvarsministern säger – att det veterancenter
            som vi har på Gärdet har varit öppet i några månader – men jag
            ville ta möjligheten att driva debatten för att vidareutveckla
            tankegångarna om hur man kan stärka veteranpolitiken.
          </note>
          <note>
            Precis som försvarsministern har jag nära kontakt med många av
            veteranorganisationerna, bland annat Fredsbaskrarna. Jag tror
            inte att alla är helt tillfreds med tingens rådande ordning i
            dag, utan jag tror att det finns skäl att vidareutveckla veteranpolitiken.
          </note>
          <note>
            Avslutningsvis, herr talman, har jag en kort reflektion, lite
            mer övergripande, eller ett medskick. I Försvarsmaktens verksamhet
            ligger fokus nu på det nationella uppdraget, på förekommen anledning.
            Volymen i de internationella insatserna har minskat och ligger
            i dag i häradet 500 personer, jämfört med nästan 1 000 för några
            år sedan. Jag vill understryka att detta inte minskar behovet
            av att utveckla en sammanhållen veteranpolitik. Detta är ett ansvar
            för hela samhället, oavsett hur många personer som råkar vara
            ute på internationella insatser just för stunden.
          </note>
          <note>
            Som jag har sagt slår pendeln slår ofta snabbt i försvarspolitiken,
            ibland lite för snabbt. Det växlar mellan det nationella och internationella
            uppdraget i grunden, eftersom försvarspolitiken är händelse –
            det är ju en verksamhet. De som hävdar att veteranpolitiken inte
            längre är prioriterad tror jag gör en allvarlig missbedömning.
          </note>
          <note type="speaker">
            Anf. 7 Försvarsminister PETER HULTQVIST (S):
          </note>
          <note>
            Herr talman! Jag håller med om det. Om någon går omkring och
            tycker att veteranpolitiken inte ska vara en prioriterad verksamhet
            delar i alla fall inte jag den uppfattningen.
          </note>
          <note>
            Det är bra att Pål Jonson säger att det har varit för mycket
            av snabba förändringar. Jag tror inte på tvära kast i den typ
            av långsiktig verksamhet som försvars- och säkerhetspolitiken
            är. Det tar lång tid att bygga militär förmåga, men den går snabbt
            att rasera. När vindarna vänder har man en lång uppförsbacke,
            och det är en erfarenhet som vi måste dra lärdom av inför framtiden.
            I och för sig tycker jag att man kunde ha gjort detta genom att
            ta del av historiens olika vingslag, men nu är det som det är.
            Vi har att bygga utifrån den situation som vi har i dag.
          </note>
          <note>
            Jag tycker inte att situationen inom detta område, precis som
            inom många andra områden inom försvarspolitiken, är till fyllest,
            utan jag ser att vi har ett utvecklingsmandat när det gäller de
            flesta områden. Det handlar om att steg för steg bygga en bättre
            och fungerande organisation.
          </note>
          <note>
            Jag noterar att vi nu har tagit detta steg med ett veterancenter
            från den 1 juli i år. Vi har en grupp människor som jobbar med
            dessa saker, som jag har redogjort för. Jag ser positivt på att
            det finns ett intresse av att debattera dessa frågor. Här gäller
            det att få ihop olika typer av idéer från olika håll för att kunna
            göra något ännu bättre.
          </note>
          <note>
            Jag är beredd att ta del av idéer från både Norge och Danmark
            men även från Finland, som har en omfattande erfarenhet av veteranverksamhet.
            Men i slutändan tror jag att vi måste se hur vi ska göra det bästa
            i Sverige i dag utifrån de exakta behov vi har här och hur vi
            bedömer framtiden.
          </note>
          <note>
            Att ta del av idéer och ta in uppgifter men fortsatt utforma
            en svensk modell kan kanske vara en väg att gå. Jag är beredd
            att föra resonemang med veteranorganisationerna om detta.
          </note>
          <note>
            Överläggningen var härmed avslutad.
          </note>
          <note>
            § 8 Svar på interpellation 2017/18:123 om antalet undersköterskor
            i äldreomsorgen
          </note>
          <note type="speaker">
            Anf. 8 Statsrådet ÅSA REGNÉR (S):
          </note>
          <note>
            Herr talman! Katarina Brännström har frågat mig vilka åtgärder
            jag tänker vidta för att säkra att löften om investering i fler
            sjuk- och undersköterskor infrias och att äldreomsorgen får den
            kompetenta personal som krävs.
          </note>
          <note>
            Personalen är den viktigaste resursen i äldreomsorgen. Det är
            tack vare den kompetenta och hårt arbetande personalen som svensk
            äldreomsorg är så bra som den är. Allra oftast är det kvinnor
            – nio av tio som arbetar i äldreomsorgen är kvinnor.
          </note>
          <note>
            Eftersom vi har förstått frågans allvar har regeringen gjort
            stora satsningar på detta område.
          </note>
          <note>
            Den redan genomförda investeringen i välfärden på 10 miljarder
            kronor till kommuner och landsting byggs nu ut med ytterligare
            5 miljarder. Det ska gå bland annat till fler undersköterskor
            och kortare vårdtider. Utöver detta stärks vården med 5 ½ miljard
            2018 jämfört med tillskottet i budgetpropositionen för 2017. Det
            är den största sjukvårdssatsningen i modern tid.
          </note>
          <note>
            Regeringen satsar 7 miljarder för ökad bemanning inom äldreomsorg
            ­ en under perioden 2015–2017. Under 2016 har 97 procent av medlen
            använts, och samtliga kommuner har tagit del av pengarna. Bemanningssatsningen
            har bidragit till 5 000 årsarbetare. Bättre arbetsmiljö och ökad
            kvalitet för den enskilde är några av de effekter som Socialstyrelsen
            rapporterar om. Satsningarna på bemanning i äldreomsorgen är satsningar
            på jämställdhet och kvinnors arbetsmiljö.
          </note>
          <note>
            Medlen får bara användas till personal som arbetar nära de äldre,
            vilket skapar ytterligare förutsättningar för att anställa kompetent
            personal. Dessutom fanns i slutet av oktober fler än 6 500 extratjänster
            i kommunerna som ett tillskott till det viktiga arbete som kommunerna
            bedriver.
          </note>
          <note>
            Undersköterskorna, som Katarina Brännström frågade om, är Sveriges
            största yrkesgrupp. De har avgörande betydelse för den vård och
            omsorg som äldre får. För att tydliggöra undersköterskornas viktiga
            yrkesroll och för att långsiktigt trygga kompetensen i välfärdens
            verksamheter har reger ­ ingen tillsatt en utredning. Den ska
            lämna förslag till hur yrket underskö ­ terska kan tydliggöras
            och regleras.
          </note>
          <note>
            För att främja en bättre arbetsmiljö har regeringen gett Arbetsmiljöverket
            ett uppdrag att genomföra en nationell tillsyn av äldreomsorgen.
            Syftet är att bidra till en minskning av den höga sjukfrånvaron,
            antalet arbetssjukdomar, belastningsskador och olyckor som är
            utmärkande för denna bransch.
          </note>
          <note>
            Det råder brist på arbetskraft i stora yrkesgrupper som till
            exempel undersköterskor. För att motverka denna brist har regeringen
            gjort en utbildningssatsning för personer med tidsbegränsade anställningar
            inom äldreomsorgen och inom hälso- och sjukvården. Regeringen
            har även ökat satsningarna på ett stadigvarande kunskapslyft med
            fler permanenta utbildningsplatser inom yrkesvux. Genom dessa
            satsningar kommer fler att kun ­ na få en yrkesutbildning bland
            annat för arbete inom äldreomsorgen.
          </note>
          <note>
            Dessa åtgärder utgör tillsammans ett kraftfullt paket för att
            förbättra tillgången på kompetent personal i äldreomsorgen.
          </note>
          <note type="speaker">
            Anf. 9 KATARINA BRÄNNSTRÖM (M):
          </note>
          <note>
            Herr talman! Jag ska be att få tacka för svaret.
          </note>
          <note>
            Detta är en angelägen fråga, det vet vi. Den kommer säkert att
            vara aktuell länge. I denna yrkesgrupp finns , som ministern säger,
            flest kvinnor , och den betyder mycket för svensk välfärd.
          </note>
          <note>
            Tyvärr kan jag inte läsa ut svaret på den fråga som jag ställde,
            nämligen hur många undersköterskor det faktiskt blev inom äldreomsorgen.
            Det utställdes kraftfulla löften av både statsministern och statsrådet
            om de miljarder som satsades och som skulle leda till 4 500 undersköterskor.
          </note>
          <note>
            Statsrådet redovisar det som regeringen gör inom vården och äldreomsorgen,
            och mycket av detta är bra. Men det är helt nödvändigt, för vi
            har fått ett nytt Sverige. Det är en ganska snabb utveckling av
            hur många medborgare vi är. Med den ökande demografiska utvecklingen
            börjar det bli en obalans med allt fler äldre. Det är svårt att
            få tag i personal, både kompetent personal och annan personal.
            Det är också stora pensionsavgångar på gång inom just detta område.
          </note>
          <note>
            Jag skulle därför vilja betona att varje regering hade varit
            tvungen att göra detta, oavsett partifärg. När befolkningen växer
            måste vi bygga ut välfärden. Vi måste också få fler utbildningsplatser
            för att få fram de undersköterskor som krävs.
          </note>
          <note>
            Det låter ibland nästan lite skrytsamt när man talar om hur mycket
            man satsar. Men jag skulle se det mer som något som är absolut
            nödvändigt och som tyvärr också kanske kan visa sig vara otillräckligt,
            eftersom vi alla vet att det råder stor brist på arbetskraft inom
            många yrkesgrupper i välfärden. Det handlar om sjuksköterskor,
            undersköterskor, läkare, poliser, lärare, psykologer och en rad
            andra.
          </note>
          <note>
            Jag tror att vi måste börja se över hela välfärdsområdet med
            en nykter syn. Vi kan inte bli nöjda. Vi måste se långsiktigt
            på detta, eftersom många blir allt äldre. Även om vi alla numera
            är friskare långt upp i åren behöver vi ändå ganska mycket vård
            och omsorg under den sista tiden.
          </note>
          <note>
            I Socialstyrelsens sammanställning står det att sex av tio av
            de knappt 5 000 årsarbetare som statsrådet nämner i sitt svar
            är undersköterskor. När de räknade om detta handlade det i bästa
            fall om ca 3 000 årsarbetare. Vi har alltså ett underskott. Jag
            tror att statsrådet vet det och kanske inte heller är nöjd med
            verkligheten.
          </note>
          <note>
            Vi vet att det pågår en personalflykt, och vi alla borde kanske
            fundera över de dåliga arbetsvillkoren och hur lite som man kan
            påverka sitt arbete. Lönerna är inte heller alltför höga. Det
            innebär att vårdköerna fördubblas och att de som jobbar kvar får
            en mycket tung börda.
          </note>
          <note>
            Det är intressant att höra hur regeringen ska lösa denna fråga.
            Oavsett valet nästa år tror jag att vi alla måste fundera över
            hur vi ska klara av välfärden och de ökade krav som kommer att
            ställas.
          </note>
          <note>
            Det utlovades 20 000 extratjänster. Nu, ett år före valet, är
            de 6 500. Det visar också hur svårt det är att faktiskt göra denna
            satsning så att det blir ett resultat.
          </note>
          <note>
            Jag skulle gärna vilja få veta hur man ser på detta lite långsiktigt,
            inte bara vad som blir av dessa miljarder. Hur tänker man sig
            att satsa på välfärden framöver?
          </note>
          <note type="speaker">
            Anf. 10 Statsrådet ÅSA REGNÉR (S):
          </note>
          <note>
            Herr talman! Jag tror att vi har ganska mycket samsyn när det
            gäller problemet och att detta måste vara en stark sektor för
            dem som behöver omsorgen, det vill säga de äldre, och att personer
            som arbetar där ska ha så bra villkor som det bara går, som de
            förtjänar och som gör att de vill arbeta där och kan vara stolta
            över jobbet. Jag tycker att det är bra att vi har denna samsyn,
            eftersom detta verkligen är en stor samhällsfråga, som Katarina
            Brännström säger.
          </note>
          <note>
            Man kan ju hoppas att alla regeringar skulle göra dessa satsningar.
            Men vi har gjort dem därför att vi tar frågan på allvar. Jag,
            som också är jämställdhetsminister, ser mycket stora jämställdhetsfrågor
            i detta sammanhang. Om man ska vara ärlig kanske våra partier
            på kommunal nivå inte alltid har gjort tillräckligt. Eftersom
            varken du eller jag ska bestämma om villkor kan man fråga sig
            varför dessa stora yrkesgrupper ändå har dessa ganska dåliga arbetsvillkor.
            Nu jobbar man alltmer med det. Antalet heltider ökar, man försöker
            också se till att komma åt problemet med delade turer och så vidare.
            Men det finns någonting här som har med kön att göra. Åtminstone
            ser jag det så. Det gör inte problemet mindre.
          </note>
          <note>
            Vad man behöver göra förutom att satsa resurser – det är nödvändigt
            – är att se de personer som invandrar till Sverige som de stora
            resurser som de är, utan att säga att just här ska kvinnor med
            utländsk bakgrund jobba. Jag tycker att de ska få välja det själva,
            precis som jag får välja det själv. Men det är trots allt så att
            om man vill utbilda sig till någonting där man sannolikt har möjlighet
            att jobba tryggt och med allt bättre villkor, för det tror jag,
            då är äldreomsorgen ett bra alternativ.
          </note>
          <note>
            På samma sätt tycker jag att män borde tävla med kvinnor om dessa
            framtidsjobb. Där tror jag att man både på nationell och på kommunal
            nivå kan göra mer för att dessa framtidsyrken på riktigt ska attrahera
            män.
          </note>
          <note>
            Jag tycker naturligtvis att extratjänsterna är mycket viktiga
            som ett sätt att väcka intresse för dessa jobb. Det faktum att
            vi ser över frågan om legitimation är också en del i att öka kunskapen
            om vad just undersköterskor gör och därmed också öka statusen.
          </note>
          <note>
            Katarina Brännström säger att det är skryt, och man kan tycka
            att politiken emellanåt är en ganska skrytsam bransch. Jag menar
            dock att det är mycket viktigt att tala om att äldreomsorgen är
            någonting som vi vill satsa på. Om man står i begrepp att söka
            en utbildning måste man nämligen känna att det är fler än man
            själv som tycker att detta är viktigt.
          </note>
          <note>
            Ibland i debatten fokuserar vi, med rätta, på de brister som
            finns. Men vi hoppar över det faktum att till exempel Öppna jämförelser
            visar att äldre personer, både de som får hemtjänst och de som
            bor på äldreboenden, ofta är mycket nöjda med den omsorg som de
            får. Så var det också under er tid. Det faktum att vi kanske inte
            nämner det så ofta, ibland av rädsla för att vi inte skulle förstå
            problemen, gör kanske att ännu fler blir avskräckta. Det finns
            väldigt mycket som fungerar i äldreomsorgen. Framför allt beror
            detta på alla dessa kunniga och flitiga människor som inte vill
            någonting annat än att serva de äldre som de faktiskt är till
            för.
          </note>
          <note type="speaker">
            Anf. 11 KATARINA BRÄNNSTRÖM (M):
          </note>
          <note>
            Herr talman! Jag håller med om mycket av det som statsrådet säger.
            Jag tror att det är viktigt att vi lyfter fram dessa frågor, därför
            att vi måste få bättre villkor för denna grupp. Jag håller med
            om att kommunerna inte gör riktigt så mycket som de skulle kunna
            göra.
          </note>
          <note>
            Jag tycker att regeringen har gjort en hel del bra saker. Men
            det lär inte vara tillräckligt. Vi står inför en mycket stor utmaning
            inom denna sektor.
          </note>
          <note>
            Vi kan konstatera att undersköterskeyrket inte är särskilt attraktivt.
            Man har en liten möjlighet att påverka sitt jobb. Man tvingas
            jobba helger, och det är tuffa arbetsscheman.
          </note>
          <note>
            Jag och många med mig tror att det behövs fler yrkesgrupper inom
            vård och omsorg. En gång i tiden när jag jobbade inom landstinget
            en kort tid fanns det sjukvårdsbiträden som gjorde många uppgifter.
            Jag tror att många av dem som har kommit till Sverige under senare
            år skulle kunna ta sådana jobb där språkkunskaperna inte är så
            avgörande. Då skulle också statusen höjas både för undersköterskor
            och för sjuksköterskor. Jag tror att man måste börja tänka lite
            bredare.
          </note>
          <note>
            Samtidigt är det på det sättet att SKL larmar om att över hälften
            av landets kommuner har svårt att få tag i undersköterskor. Det
            har aldrig varit så svårt att få tag i kompetent personal. Detta
            riskerar att sätta hela vårdkvaliteten ur spel, och det tror jag
            ingen av oss vill. Därför brådskar det.
          </note>
          <note>
            När jag gör studiebesök på äldreboenden i min kommun säger man
            till mig att det är jättesvårt att hitta kompetent personal. Då
            blir det mycket stor omsättning på personalen, och sjuktalen är
            också mycket höga. Sjuktalen är högst i offentlig sektor. Jag
            kan därför störa mig på att denna regering nu, genom Reepalus
            märkliga förslag om vinststopp, hotar den privata sektorn där
            det bedrivs omsorg för äldre. Risken finns att vi står där med
            ett ännu större problem om dessa företag inte finns kvar. Det
            visar sig nämligen också att trivseln hos undersköterskor är större
            i den privata sektorn, och omsorgstagarna är mer nöjda i den sektorn.
            Då tycker jag att regeringen borde tänka om och se att detta utgör
            en stor faktor för dem som ska jobba i välfärden och för hela
            välfärden. Det borde finnas fler aktörer och inte färre. Vi måste
            få attraktiva arbetsplatser, så att undersköterskor vill jobba
            där. Det måste bli en sektor som ger en god framtid för yngre
            människor, så att de vill utbilda sig för den.
          </note>
          <note>
            Jag tror att det finns ett stort område som vi måste ta tag i
            på alla sätt. Vi i den här kammaren kan inte påverka löner och
            villkor. Men jag tror att det måste ske ett lyft här ; annars
            kommer vi att halka efter.
          </note>
          <note>
            Människor i min generation och de som kommer efter kommer inte
            att nöja sig utan kommer att ställa ganska stora krav. Det kommer
            att kräva att det finns duktiga och kompetenta människor i äldreomsorgen
            och i vården. Detta tror jag att vi är helt överens om. Men då
            måste regeringen ta detta på stort allvar och faktiskt inte motarbeta
            de krafter som fungerar väl inom denna välfärdssektor.
          </note>
          <note type="speaker">
            Anf. 12 Statsrådet ÅSA REGNÉR (S):
          </note>
          <note>
            Herr talman! Att det är viktigt att komma till rätta med villkoren
            i den här branschen men att det inte är vi som ska göra det håller
            jag verkligen med om. Däremot kan vi debattera, och det har ett
            stort värde i sig.
          </note>
          <note>
            Jag beställde ett underlag om kvalitet i äldreomsorgen. Jag avser
            att lägga fram en plan för hur vi kan höja den, och där är rekryteringsfrågor
            och framtida kompetensförsörjning en stor bit. I studien kunde
            man dess ­ värre läsa att Sverige skiljer sig från de andra nordiska
            länderna i många avseenden, till exempel när det gäller hur många
            man är chef över i äldreomsorgen. Det handlar också om större
            förekomst av delade turer och annat liknande. Det finns en hel
            del vi som land behöver ta tag i på de olika nivåer vi har ansvar
            för.
          </note>
          <note>
            Vi har talat om detta förut; jag är inte emot privata alternativ
            i vård och omsorg eller på socialtjänstens område. Jag är dock
            för att man ska tävla om att, som i det här fallet, ge de äldre
            den absolut bästa kvaliteten. Jag hade önskat att man också tävlade
            om personalens villkor, men vi kan inte se att det sker. Det är
            inte stora skillnader. I vissa avseenden är de offentliga arbetsgivarna
            i äldreomsorgen bättre, och i vissa fall är de privata bättre.
            Vi har dock inte fått ett stort tryck uppåt i och med att de privata
            alternativen har kommit in, och jag hade gärna önskat att det
            var så.
          </note>
          <note>
            Det är därför jag väldigt tydligt ser detta som en jämställdhetsfråga.
            Det handlar om att branschen är kvinnodominerad, och det har inte
            särskilt mycket med Reepalu att göra. Däremot tycker jag förstås
            att de skattemedel vi avsätter, och som vi arbetar hårt för, ska
            användas till angelägna områden som äldreomsorg och inte till
            väldigt stora vinster. Jag ser dock gärna privata alternativ även
            i den här branschen.
          </note>
          <note>
            Jag kommer att lägga fram kvalitetsplanen. När det gäller kompetensförsörjning
            vet vi redan att även yrkesutbildning och vuxenutbildning är viktigt
            för att väcka intresse för att jobba i äldreomsorgen. Det satsar
            vi på, och det behöver vi nog göra ännu mer.
          </note>
          <note type="speaker">
            Anf. 13 KATARINA BRÄNNSTRÖM (M):
          </note>
          <note>
            Herr talman! Vi är överens om mycket rörande både behoven och
            den kris vi faktiskt kan se inom välfärden och äldreomsorgen.
            Att vi behöver fler undersköterskor är vi helt överens om.
          </note>
          <note>
            Jag kan dock fortfarande inte förstå varför man hotar den privata
            sektorn. Det är ju så att det kommer att bli en ännu större kris
            om förslaget går igenom, och det kommer inte att ge oss fler undersköterskor.
            Det kommer inte heller att lösa vare sig jämställdhetsfrågor eller
            annat. Vi behöver fler utförare och fler arbetsgivare. Vi behöver
            många fler av olika slag, för jag tror att det är först då vi
            kan få en attraktion inom hela det här yrket.
          </note>
          <note>
            Det visar sig nu att den offentliga sektorn krackelerar inom
            många områden, och människor söker sig därifrån. Människor vill
            inte jobba som till exempel lärare i den grad vi nu kräver. Det
            är klart att många vill jobba där, men vi behöver ett stort inflöde
            och ser inte att det kommer. Det görs ju inte jättestora vinster
            på det här området, och om det är problemet får vi lösa det på
            annat sätt än att förbjuda eller ta bort en stor del av de utförare
            som finns i sektorn.
          </note>
          <note>
            Jag håller med om att vi behöver många fler män i den här branschen,
            för då tror jag också att vi skulle få upp lönerna. Tyvärr är
            det ju så illa att vi tvingas konstatera det. Men det är så att
            det finns stora brister. Det är svårt att få tag i personal, och
            SKL larmar. Jag tror att den här regeringen och nästa regering
            måste lyfta upp frågan, för den är så viktig och avgörande för
            hur äldrevården kommer att se ut framöver.
          </note>
          <note type="speaker">
            Anf. 14 Statsrådet ÅSA REGNÉR (S):
          </note>
          <note>
            Herr talman! Vi har satsat stora medel på den här branschen just
            för att vi ser behoven av mer personal både på kort sikt och på
            lång sikt, och man ska veta att vi kommer att fortsätta med det.
            Det är en pusselbit.
          </note>
          <note>
            Sedan gäller det dock att även höja statusen på dessa jobb och
            höja statusen på det kvinnor redan gör. Jag vill också gärna att
            män konkurrerar om dessa framtidsjobb och att det är den känslan
            man har. Då gäller det, tror jag, att beskriva ännu bättre vad
            det är man faktiskt gör i den här sektorn. Vilka möten är det
            man har?
          </note>
          <note>
            När jag är ute och besöker verksamheter i äldreomsorgen, vilket
            jag ofta är, brukar de äldre dels be mig ta hand om personalen
            och inte om dem. De tycker nämligen att de är omhändertagna. De
            pratar ganska mycket om existentiella frågor. Du sa att även jag
            kommer att ställa höga krav när jag behöver äldreomsorg, Katarina
            Brännström. Redan i dag för man in ett perspektiv som man kanske
            inte traditionellt sett förväntas ta hand om eller ha så mycket
            för tid för i äldreomsorgen, nämligen meningsfullhet.
          </note>
          <note>
            Det är inte helt lätt att säga vad politiken ska ha för svar
            när det gäller meningsfullhet, men sannolikt handlar det ganska
            mycket om att se individerna. Vem är du? Vad behöver just du?
            Hur kan jag se till att du kan träffa andra som du skulle ha utbyte
            av? Hur kan jag ge mig tid för dina stora, existentiella frågor?
            Jag tror på allt detta. Vi behöver satsa på det vi traditionellt
            har gjort – vi har ansvar för rekrytering, utbildningsplatser,
            medel till de här sektorerna på kommunal nivå och villkoren –
            men det kommer att handla ännu mer om kvalitet som sådan, tror
            jag.
          </note>
          <note>
            Överläggningen var härmed avslutad.
          </note>
          <note>
            § 9 Svar på interpellation 2017/18:125 om brist på äldreboenden
          </note>
          <note type="speaker">
            Anf. 15 Statsrådet ÅSA REGNÉR (S):
          </note>
          <note>
            Herr talman! Katarina Brännström har frågat mig hur jag ser på
            bristen på äldreboenden och vad jag avser att göra för att få
            fram fler äldreboenden.
          </note>
          <note>
            Regeringen har genomfört omfattande satsningar på välfärden.
            I denna budget fortsätter arbetet, och regeringen aviserar en
            ytterligare höjning av det generella statsbidraget till kommuner
            och landsting år 2019. Förutom de generella bidragen föreslår
            regeringen ökade riktade bidrag till landstingen. Stora satsningar
            görs på psykiatri och primärvård. Totalt handlar det om att vården
            stärks med 5 ½ miljard nästa år. Det är den största sjukvårdssatsningen
            i modern tid.
          </note>
          <note>
            Sammantaget innebär satsningarna att regeringen under mandatperio
            ­ den har förstärkt välfärden med mer än 35 miljarder kronor år
            2018. Det gör att kommuner och landsting står starkare för att
            se till att äldre får en vård och omsorg av god kvalitet när de
            behöver det.
          </note>
          <note>
            Ett hem, ett boende, där man känner sig trygg är en grundläggande
            del av livskvalitet för de flesta av oss. För dem med större vårdbehov
            kan ett hem i särskilt boende vara att föredra. Regeringen fortsätter
            med satsning ­ en på investeringsstöd för fler bostäder för äldre.
            Satsningen har successivt ökat från 150 miljoner kronor år 2016
            till 400 miljoner kronor år 2018. Stödet syftar till att öka antalet
            bostäder för äldre och därigenom förbättra tillgängligheten samt
            öka möjligheten till gemenskap och trygghet för äldre.
          </note>
          <note>
            Enligt Boverket har stödet beviljats till 2 524 nybyggda lägenheter
            och 438 nytillkomna lägenheter genom ombyggnad samt bidragit till
            att ca 900 nya lägenheter blivit färdigställda under perioden
            mellan november 2016 och oktober i år.
          </note>
          <note>
            Alltför många äldre känner sig otrygga och ensamma i sitt boende
            trots hjälp från hemtjänsten. Dessa personer skulle behöva ett
            tryggare boende även om de inte är i behov av service och omvårdnad
            alla tider på dygnet, vilket oftast är ett kriterium för att få
            flytta in i de särskilda boenden som finns i dag. En ny form av
            särskilt boende kan då vara av stort värde för dessa personer.
          </note>
          <note>
            Regeringen har därför tagit initiativ till att ge kommuner befogenhet
            att inrätta särskilda boendeformer för äldre personer som behöver
            stöd och hjälp i boendet och annan lättåtkomlig service. Målgruppen
            är äldre som inte behöver omvårdnad dygnet runt.
          </note>
          <note type="speaker">
            Anf. 16 KATARINA BRÄNNSTRÖM (M):
          </note>
          <note>
            Herr talman! Jag ska be att få tacka statsrådet för svaret. Detta
            är också ett viktigt område där vi kommer att ha en stor utmaning
            framför oss.
          </note>
          <note>
            Frågan är: Hur sjuk och gammal måste man egentligen vara för
            att få plats på ett äldreboende? Jag tror att det är allt fler
            som ställer sig den frågan, inte minst de anhöriga till dem som
            hör till denna grupp. De senaste åren har det blivit mycket svårare
            att få komma till ett äldreboende, och allt fler tvingas bo kvar
            hemma trots att de har ett stort behov av vård. Det är otryggt,
            inte minst för de anhöriga. Men gamla människor har tyvärr inget
            val – när många kommuner har stor brist på platser i boenden för
            äldre är det svårt att göra någonting annat.
          </note>
          <note>
            Enligt Socialstyrelsens årliga rapport om läget i vården och
            omsorgen visar man på svårigheter att både rekrytera och behålla
            personal, vilket vi var inne på i den förra debatten.
          </note>
          <note>
            Förra året blev 5 000 äldre beviljade särskilt boende. Det var
            alltså 5 000 som fick vänta mer än tre månader på att få denna
            plats. En del människor får vänta väldigt länge i vissa kommuner.
            Med nuvarande byggtakt väntas bristen öka med ytterligare 20 000
            platser fram till 2030, enligt Socialstyrelsen. Det är alltså
            om 13 år – det rör sig inte om någon evighet.
          </note>
          <note>
            Nya analyser visar också att en flytt till äldreboende oftast
            föregås av en sjukhusvistelse. Man hinner inte bo där särskilt
            länge – drygt två av tio avled inom det första halvåret, vilket
            visar på att man är i väldigt dåligt skick när man väl kommer
            till ett sådant boende.
          </note>
          <note>
            Enligt Boverket råder det nu brist på äldreboenden i hela 66
            av Sveriges 290 kommuner, det vill säga i 40 procent av kommunerna.
            Man måste väl säga att detta är ett svek mot våra äldre.
          </note>
          <note>
            Vi vet ju att Sveriges befolkning åldras. I dag är det drygt
            2 miljoner människor som är över 65 år; om 20 år kommer det att
            vara 2,6 miljoner. Gruppen som är 85 eller äldre växer ganska
            snabbt, så vi måste planera för fler särskilda boenden och även
            för nya boendeformer.
          </note>
          <note>
            Även om vi blir allt friskare kommer en dag då vi inte kan klara
            oss själva, och då är det samhällets uppgift att lösa detta.
          </note>
          <note>
            Statsrådet sa i svaret på min interpellation att regeringen ökar
            investeringsstödet. Det är bra, för detta stöd var väldigt lågt.
            Om man slår ut de 150 miljonerna på Sveriges alla kommuner blir
            det inte mer än 1 miljon per kommun för två år. Det blir inte
            särskilt stor stimulans, och det blir det inte heller av 400 miljoner,
            som det ska bli nästa år.
          </note>
          <note>
            Det är svårt att se den totala stimulansen i dessa satsningar.
            Behovet av äldreboenden är här för att stanna och kommer förmodligen
            att växa, efter ­ som vi lever allt längre. Om 30 år beräknas
            andelen personer över 85 år ha fördubblats mot i dag.
          </note>
          <note>
            Det måste bli press på kommunerna att bygga även utan statligt
            stöd. De ska bygga för alla sina invånare, oavsett om dessa är
            gamla eller unga. Jag tror att vi gemensamt måste fundera över
            vad som går att pressa kommunerna att göra. De senaste åren har
            möjligheterna för de mest sjuka äldre att bo på äldreboende begränsats.
            Allt fler bor kvar hemma, trots omfattande vårdbehov.
          </note>
          <note>
            Detta är en viktig och angelägen fråga, och jag tror att vi kommer
            att diskutera den många gånger framöver. Det görs för lite, och
            behovet är stort.
          </note>
          <note type="speaker">
            Anf. 17 Statsrådet ÅSA REGNÉR (S):
          </note>
          <note>
            Herr talman! Även här delar vi synen på att frågan är angelägen.
            Mot bakgrund av detta har regeringen tagit initiativ till investeringsstödet,
            som är flexibelt och som enligt uppgift också uppfattas som flexibelt
            ur kommunernas synvinkel. Det är mycket efterfrågat, och jag är
            inte alls främmande för att öka medlen när det gäller den här
            sortens insatser.
          </note>
          <note>
            Det som kanske är ännu viktigare är de stora allmänna statsbidrag
            som går till kommunerna. Det står naturligtvis kommunerna fritt
            att använda dessa bidrag till det här – jag hoppas till och med
            att de gör det, för det är ett känt faktum att dessa behov är
            väldigt stora.
          </note>
          <note>
            Dessvärre är det så att antalet äldreboendeplatser i kommunerna
            minskade fram till för ungefär två år sedan, trots att behovet
            ökade. Det är därför angeläget att vända utvecklingen på detta
            område.
          </note>
          <note>
            Jag tror också att det skulle kunna underlätta om man ger kommunerna
            möjlighet att införa en boendeform för personer som ännu inte
            bedöms behöva äldreboende i lagens mening. Här skulle både kommunen
            och den äldre vinna på att den äldre bor på ett ställe som kommunen
            anordnar, även om personen inte uppfyller kriterierna för äldreboende.
            Den äldre skulle ha omfattande hemtjänst men skulle inte ha det
            hela tiden. Man skulle inte behöva ha bemanning dygnet runt.
          </note>
          <note>
            Många äldre efterfrågar detta. De känner sig tryggare och kan
            kanske träffa grannar där. I min värld skulle man kunna organisera
            det så att dessa boenden antingen kan omvandlas till äldreboenden
            när den äldre behöver det eller att den äldre kan flytta till
            en närliggande plats. För den som är äldre och har stora behov
            är det inte önskvärt att behöva flytta.
          </note>
          <note>
            Det är viktigt att kommunerna bygger. Det är viktigt att man
            stimulerar. Det är viktigt att man använder de stora statsbidragen
            i ljuset av den de ­ mografiska utvecklingen.
          </note>
          <note>
            Jag och bostadsministern samlade aktörer när lagen om investeringsstöd
            trädde i kraft för att berätta om den och för att höra deras syn
            på detta. Jag får erkänna att jag trodde att de skulle ta upp
            framför allt regeländringar och annat som byggherrar, byggdamer
            och kommuner ville se. Men det som de framför allt pekade på när
            det gäller byggande i största allmänhet var kvinnors låga inkomster.
          </note>
          <note>
            Många kvinnor som blir ensamstående och som söker bostad har
            en låg betalningsförmåga, apropå vår förra debatt. Det kan vara
            så att man själv har arbetat i äldreomsorgen under hela sitt liv
            och sedan dessvärre har så låg inkomst och pension att man helt
            enkelt har svårt att vara en stark kund på bostadsmarknaden.
          </note>
          <note>
            De insatser vi har gjort hjälper. Vi måste dock göra mer, både
            nu och i framtiden.
          </note>
          <note type="speaker">
            Anf. 18 KATARINA BRÄNNSTRÖM (M):
          </note>
          <note>
            Herr talman! Jag tror inte att investeringsstödet – om vi ska
            uppehålla oss vid det en liten stund – har någon särskilt stor
            påverkan över huvud taget. Det handlar om alldeles för lite pengar.
            För att få till någonting ordentligt skulle man behöva satsa betydligt
            mer. Någon miljon till varje kommun kommer inte att ge nya bostäder.
          </note>
          <note>
            Vad gäller de stora allmänna statsbidrag som ges till kommunerna
            är det ju upp till kommunerna själva att bestämma över dessa pengar.
            Tyvärr tror jag inte att kommunerna avsätter dem till att bygga
            fler boenden.
          </note>
          <note>
            Det har blivit så att man försöker att hålla sig undan detta
            problem – man ser det inte utan sopar det under mattan. Människor
            får bo kvar hemma med stora insatser, vilket sätter press på dem
            som ska jobba med dessa människor. Detta tangerar delvis den debatt
            som vi hade tidigare.
          </note>
          <note>
            I Sverige är det väldigt krångligt och dyrt att bygga. Så är
            det när det gäller vanliga bostäder, och det är inte billigare
            att bygga särskilda bostäder.
          </note>
          <note>
            Jag tror att det som efterfrågas är andra typer av boenden –
            mer som ett hotellboende – vilket ministern var lite inne på.
            De flesta behöver till exempel inte något kök.
          </note>
          <note>
            Det är för dålig konkurrens i Sverige när vi bygger, och kostnaderna
            är för höga – det kan vi konstatera. I dag ser vi en tendens att
            det byggs ganska lyxiga äldreboenden med pooler, gym och många
            andra fina saker. Men det är väldigt få som kommer att ha råd
            att bo där.
          </note>
          <note>
            Det känns som att ingen har något intresse av de enkla bostäderna.
            Jag tror att man måste trycka på från regeringshåll i den här
            frågan. Det är ju regeringen som har ansvaret för att människor
            har någonstans att bo – även om det är kommunerna som utför det
            hela – och det görs för lite.
          </note>
          <note>
            Jag besökte i veckan ett boende i Ljungby som heter Åsikten.
            Jag kan verkligen rekommendera det. Där fanns ett trygghetsboende
            i samma hus som äldreboendet.
          </note>
          <note>
            Det var väldigt lätt. Man kom in som till en hotellreception.
            Om man gick åt ena hållet gick man till sin egen lägenhet – det
            fanns väldigt trevliga aktiviteter i huset. Om man i stället gick
            åt andra hållet kom man till äldreboendet, där det fanns alla
            insatser som krävs.
          </note>
          <note>
            Det är jättelång kö till detta boende. Jag tror att man måste
            börja tänka mer på det sättet för att få ihop det.
          </note>
          <note>
            Det är ett stort problem att vi har för få äldreboenden i Sverige.
            Man ska inte vara så gammal att man endast bor där ett par månader,
            för då kommer också hela den miljö som var tänkt på äldreboendet
            att falla.
          </note>
          <note>
            När jag nu har varit ute och besökt äldreboenden har jag också
            märkt att man blandar senildementa med andra som inte är senila,
            vilket gör att de som så att säga är friska i hjärnan men skröpliga
            i kroppen blir deprimerade. De trivs inte med att se dem som är
            så pass dåliga.
          </note>
          <note>
            Jag skulle säga att hela äldreomsorgen har blivit sämre på så
            vis att man inte längre har möjligheten med till exempel särskilda
            avdelningar, som man hade för bara ett tiotal år sedan. Man bygger
            inte det heller.
          </note>
          <note>
            Jag tror att vi borde fundera över hur vi kan bygga enklare och
            billigare samtidigt som vi behåller kvaliteten för dem som bor
            där – det är ju därför vi bygger.
          </note>
          <note>
            Att komma dit de sista månaderna i livet är inte värdigt. Man
            borde kunna få ett trygghetsboende de sista åren av sitt liv om
            man behöver det. Det måste då sättas in saker på många områden,
            förutom vårt. Det kan gälla byggnormer och annat.
          </note>
          <note>
            Jag tror att vi måste trycka på och lyfta fram dessa frågor.
            Det måste byggas fler äldreboenden. Det är inte värdigt att människor
            sitter ensamma hemma och känner sig otrygga och har anhöriga som
            försöker slå knut på sig själva för att lösa allt. Så ska vi inte
            ha det i Sverige.
          </note>
          <note type="speaker">
            Anf. 19 Statsrådet ÅSA REGNÉR (S):
          </note>
          <note>
            Herr talman! Utvecklingen att antalet boendeplatser har minskat
            i stället för att öka pågick tydligt under Alliansens regeringstid.
            Den var känd även då, och trots att det parti som hade ansvar
            för dessa frågor ställde garantilöften som man gick till val på
            hände ingenting. Utvecklingen fortsatte att gå bakåt. Därför är
            jag glad över att de satsningar som vi har gjort har fått konkreta
            resultat. Jag håller dock med om att vi måste göra ännu mer inom
            detta område.
          </note>
          <note>
            De generella statsbidragen beror mycket på att kommunerna har
            efterfrågat dem. De vill undvika byråkrati, stuprör och så vidare.
            De känner sig själva kompetenta att använda medlen. Jag tycker
            dock att det är viktigt att vi som har ansvar på nationell nivå
            påminner om att om man har så mycket medel och så stort ansvar
            – för så är det – måste man också satsa på grupper som inte kan
            göra sin röst hörd eller organisera sig när behoven är som störst.
          </note>
          <note>
            Äldre, och inte minst personer med minnessjukdomar, har svårt
            att göra sin röst hörd. Kommuner har därför ett väldigt stort
            ansvar, och de medel som har avsatts till kommunsektorn är de
            största någonsin.
          </note>
          <note>
            Det är ojämnt i landet. Vissa kommuner har bra tillgång på äldreboenden
            och platser på äldreboenden medan andra har köer.
          </note>
          <note>
            Inom äldreomsorgen och i socialtjänstens arbete ska alltid den
            äldres egen vilja och behov vara utgångspunkten. Väldigt många
            vill bo hemma så länge de kan, och då ska de få göra det under
            bra former. Men många blir i stället fångar hemma när de inte
            får de insatser som de behöver eller när de tycker att erbjudandet
            om äldreboende kommer orimligt sent. Det kan också hända att de
            blir bedömda men ändå måste vänta.
          </note>
          <note>
            Jag har själv en mycket nära anhörig som har en minnessjukdom
            och bor på ett äldreboende. Min uppfattning från den erfarenheten
            och alla mina besök där är att personalen verkligen gör oerhört
            mycket för att det ska bli bra för de personer som behöver omsorgen.
            Men om det finns fler platser går det självklart att göra det
            mer flexibelt utifrån den äldres utgångspunkt.
          </note>
          <note>
            Detta är hur som helst en mycket stor fråga både nu och i framtiden.
            Vi har ett behov nu, och vi har ett behov i framtiden. De satsningar
            som vi gör fungerar. Jag tycker att det är bra att följa upp med
            utvärderingar, för då får man veta om en viss form funkar och
            kan satsa på den.
          </note>
          <note>
            Vad gäller de generella statsbidragen är det viktigt att påminna
            om att stora grupper, till exempel äldre som är skröpliga, har
            rättigheter som måste tillgodoses, och det är en gemensam fråga
            för alla. Jag är stolt över de stora statsbidragen, men jag är
            också väldigt mån om att de används till grupper som har stora
            behov, till exempel äldre.
          </note>
          <note type="speaker">
            Anf. 20 KATARINA BRÄNNSTRÖM (M):
          </note>
          <note>
            Herr talman! Ministern säger att boendena minskade även under
            allianstiden, och jag tror faktiskt att det är sant. Vi får dock
            påminna oss om den djupa ekonomiska krisen 2008 och om lågkonjunkturen
            som höll i sig väldigt länge.
          </note>
          <note>
            Nu befinner vi oss i en lång högkonjunktur. Regeringen har dessutom
            höjt skatterna mycket. Att satsa på den här branschen borde vara
            ett gyllene läge. Vi ser att problemen växer. Man kan fråga sig
            hur det kommer att bli vid en lågkonjunktur.
          </note>
          <note>
            Bristen finns i dag i 166 av 290 kommuner. Det här är inget problem
            som man löser nu eller ens i morgon; det tar tid att bygga upp
            boenden. Jag tycker att man kanske skulle fundera över det system
            som finns för förskoleklasser, nämligen att kommunerna får betala
            om de inte håller sina löften. Så här borde det kanske vara även
            för de äldre.
          </note>
          <note>
            Precis som ministern säger är det inte värdigt att behöva vara
            fånge hemma när man är som mest skör och skröplig. Det blir även
            en enorm belastning för dem som ska sköta vården av dessa.
          </note>
          <note>
            Jag känner till vissa kommuner som till och med står med tomma
            platser. Det finns alltså en stor obalans. Att detta är en kostnadsfråga
            för kommunerna kan vi heller inte bortse från. Det är billigare
            att ha de gamla boende hemma, även om kvaliteten blir låg.
          </note>
          <note>
            Vi måste lyfta upp frågan på många plan. Det behövs billigare
            och bättre boenden men även enklare boenden som dock har god kvalitet,
            för det ska vi ha för den som är gammal och verkligen är i behov
            av samhällets insatser. De gamla har inget annat att tillgå.
          </note>
          <note type="speaker">
            Anf. 21 Statsrådet ÅSA REGNÉR (S):
          </note>
          <note>
            Herr talman! Detta är en angelägen debatt. Som jag ser det valde
            ni att sänka skatterna. Vi väljer att satsa på välfärden, inte
            minst på detta område. Det gäller både äldreomsorg och äldreboenden
            men även stora statsbidrag.
          </note>
          <note>
            Frågan är oerhört stor. Det handlar om tillgång på platser. Jag
            är väldigt angelägen om att problemet blir löst på såväl kort
            som lång sikt. Jag tycker att det är bra att vi har en samsyn
            om det stora behovet här. Jag är också glad över att de satsningar
            som vi redan har gjort har fått resultat, men vi behöver göra
            mer.
          </note>
          <note>
            Vad vi än gör ska vi ha de äldres behov för ögonen. Jag hoppas
            att möjligheter till ett steg före traditionella äldreboenden
            kan underlätta. Det kommer inte att lösa alla problem, men det
            kan underlätta för vissa. Jag håller med om att vi också behöver
            tänka på nya sätt och få in olika idéer om detta. Men framför
            allt behövs medel, planering och ansvar.
          </note>
          <note>
            Överläggningen var härmed avslutad.
          </note>
          <note>
            § 10 Svar på interpellation 2017/18:65 om åtgärder inför nästa
            lågkonjunktur
          </note>
          <note type="speaker">
            Anf. 22 Finansminister MAGDALENA ANDERSSON (S):
          </note>
          <note>
            Herr talman! Niklas Wykman har frågat mig vilka åtgärder jag
            och regeringen vidtar för att rusta Sverige inför nästa lågkonjunktur.
          </note>
          <note>
            När finanskrisen inleddes hade Sverige betydande överskott i
            de offentliga finanserna. Dessa användes sedan till att stimulera
            ekonomin under krisen, vilket var korrekt ur ett stabiliseringspolitiskt
            perspektiv. Dock fortsatte den borgerliga regeringen att sänka
            skatten för lånade pengar efter att krisen var över. Underskotten
            ökade varje år 2012–2014 samtidigt som konjunkturen vände upp.
            År 2014 var underskottet i de offentliga finanserna ungefär 60
            miljarder kronor, vilket var ett nästan tre gånger så stort underskott
            som 2009, alltså under själva finanskrisen. För tredje gången
            av tre möjliga lämnade en borgerlig regering efter sig stora underskott
            i de offentliga finanserna.
          </note>
          <note>
            Sedan regeringen tillträdde har detta underskott vänts till ett
            stort överskott. De offentliga finanserna är starka och har visat
            överskott alla år, samtidigt som vi har gjort angelägna investeringar
            i välfärden för att täppa igen de revor i välfärden som den förra
            borgerliga regeringen lämnade efter sig. Dessutom har Konjunkturinstitutet
            visat att satsningar på välfärden och offentliga investeringar
            är mer effektiva för att snabbt öka tillväxten och sysselsättningen
            än generella inkomstskattesänkningar.
          </note>
          <note>
            Jag kan konstatera att Sverige tack vare regeringens politik
            nu står väl rustat inför nästa lågkonjunktur. De tre gångna åren
            har regeringen konsekvent satt investeringar i det hållbara samhällsbygget
            före ofinansierade och orättvisa skattesänkningar. Regeringen
            har fört en genomtänkt politik för att vidga flaskhalsar på arbets-
            och bostadsmarknaden. Ansvar för statsfinanserna har präglat reformpolitiken,
            och i dag syns resultaten tydligt.
          </note>
          <note>
            Vi föreslår att 40 miljarder kronor, eller ungefär 1 procent
            av bnp, ska användas till att betala av på statskulden 2018. Statsskulden
            i förhållande till bnp är nu tillbaka på samma nivå som 1977,
            vilket ger utrymme att dämpa konjunkturnedgången när den kommer.
            Det är viktigt att vi fortsätter att betala av på statsskulden
            så att vi rustar oss för sämre tider. Det är så marginaler i nästa
            lågkonjunktur byggs upp, inte genom ofinansierade skattesänkningar.
          </note>
          <note>
            Samtidigt bedömer vi att ca 40 miljarder kronor kan användas
            till viktiga strukturreformer för att stärka den svenska modellen.
            Det är bra att även Niklas Wykman nu ser att behovet av välfärd
            ökar och att det är viktigt med en mer långsiktig finansiering
            av välfärden. När befolkningen växer, med fler barn och fler äldre,
            krävs gemensamt finansierade investeringar i sjukvård, äldreomsorg,
            förskola och skola. Det är just det vi satsar på i budgetpropositionen
            för 2018.
          </note>
          <note type="speaker">
            Anf. 23 NIKLAS WYKMAN (M):
          </note>
          <note>
            Herr talman! Vi har kunnat läsa om finansministerns eventuella
            partiledarambitioner i bland annat Dagens Nyheter. Jag är den
            förste att ha stor förståelse för att en person som har stora
            politiska ambitioner också måste tillfredsställa många grupper.
            Men jag kan inte tävla i politisk retorik och politiska floskler
            med finansministern, utan vill i stället ställa finansminis ­
            tern till svars, inte för olika historiska skeenden, utan för
            det förlopp som finansministern nu är ansvarig för. Det handlar
            om skötseln av de offentliga finanserna.
          </note>
          <note>
            För att vi ska ha en bra och kvalificerad debatt som höjer sig
            över sådant som man kanske säger när man talar på exempelvis en
            SSU-utbildning har Sverige expertmyndigheter som ska utvärdera
            och följa regeringens arbete. Jag ska nu redovisa en del av vad
            de har framfört.
          </note>
          <note>
            Ekonomistyrningsverket skriver: ” Det nuvarande överskottsmålet,
            om ett överskott på 1 procent av B NP över en konjunkturcykel,
            gäl ler till och med 2018. ESV:s slutsats är att överskottsmålet
            inte nås. En ny lägre målnivå ska gälla från och med 2019. Inte
            heller denna målnivå nås enligt nuvarande prognos. ”
          </note>
          <note>
            Regeringens eget organ, Finanspolitiska rådet, skriver: ”Regeringens
            aktiva finanspolitik är inte välavvägd. Med hänsyn till konjunkturläget
            och överskottsmålet borde politiken vara betydligt mer åtstramande.”
          </note>
          <note>
            Riksrevisionen skriver under rubriken ”Svårt att hitta stöd för
            ofinansierade åtgärder 2017”: ” Det finansiella såväl som det
            strukturella sparandet i offentlig sektor ligger under målnivån
            för överskottsmålet . – – – Regeringen presenterar inga argument
            för att … försvaga sparandet 2017. Åtgärderna i budgetpropositionen
            bidrar till att sparandet försvagas 2017. Riksrevisionen anser
            därför att det är svårt att hitta stöd i det finanspolitiska ramverket
            för att vidta ofinansierade åtgärder 2017. ”
          </note>
          <note>
            Konjunkturinstitutet skriver: ” Regeringens kraftigt underfinansierade
            budget för 2018 bedöms inte ligga i linje med överskottsmålet.
            ”
          </note>
          <note>
            Finansministern höll här ett inlägg om hur hon ser på den historiska
            utvecklingen i Sverige. Den beskrivningen är gravt felaktig. Jag
            kan hänvi ­ sa till vad socialdemokrater själva har anfört, till
            exempel Kjell-Olof Feldt. Den utvärdering som Socialdemokraterna
            gjorde på Finansdepartementet under 90-talet visade också tydligt
            hur det var den expansiva och oansvari ­ ga politik man bedrev
            som ledde fram till krisen i början av 90 ‑ talet.
          </note>
          <note>
            Alliansregeringens finansminister har i stället belönats som
            Europas bästa finansminister och prisats för Sveriges sätt att
            klara av den förra lågkonjunkturen och krisen.
          </note>
          <note>
            Räcker det verkligen att ha en finansminister som försöker skriva
            om historien och förvränga det förflutna? I finansministerns svar
            finns ingenting om hur man ser på den mycket omfattande myndighetskritik
            som riktats mot finansministerns sätt att sköta offentliga finanser.
            Enligt Ekonomistyrningsverket, Finanspolitiska rådet, Riksrevisionen
            och Konjunkturinstitutet sköter inte Magdalena Andersson de offentliga
            finanserna i enlighet med det finanspolitiska ramverket. Det vore
            klädsamt av finansministern att i stället för att bara försöka
            revidera eller skriva om historien ta ansvar för den situation
            som nu råder. När vi gick in i lågkonjunkturen 2008 hade vi drygt
            3 procents sparande som andel av bnp i de offentliga finanserna.
            Nu har vi ungefär 1 procent, det vill säga en tredjedel, och finansministern
            är underkänd av samtliga expertmyndigheter.
          </note>
          <note type="speaker">
            Anf. 24 Finansminister MAGDALENA ANDERSSON (S):
          </note>
          <note>
            Herr talman! När man lyssnar på Niklas Wykman kanske man ska
            påminna sig om att han efter att ha jobbat på Finansdepartementet
            lämnade efter sig ett underskott på 60 miljarder kronor. Det är
            det största underskott som vi har haft i Sverige sedan budgetsaneringen
            på 90-talet.
          </note>
          <note>
            Niklas Wykman hänvisar till finanskrisen 2008–2009. Som jag sa
            i mitt interpellationssvar är det inte dit jag riktar kritiken
            mot hur Mode ­ raterna skötte statsfinanserna, utan det handlar
            om vad man gjorde 2012− 2014, då man fortsatte att sänka skatten
            på lånade pengar, trots att konjunkturen vände uppåt. Enade expertmyndigheter
            har också varit tydli ­ ga med att man på den tiden då Niklas
            Wykman satt i Finansdepartementet lånade för mycket för att sänka
            skatten.
          </note>
          <note>
            Om vi tittar runt i världen och ser på vad internationella bedömare
            tycker om svensk ekonomi ser vi eniga bedömningar från Internationella
            valutafonden, OECD och EU-kommissionen. Man bedömer att regeringens
            politik är väl avvägd. Vi betalar av på statsskulden med 40 miljarder
            kronor men tar också itu med de problem som Sverige har här och
            nu. Det är ett sätt att sköta statsfinanserna som röner uppmärksamhet
            utomlands, men inte på det sätt som Niklas Wykman tycks se på
            det. Det handlar i stället om att vi har ordning och reda och
            tar itu med de problem som vi ser. I ett läge där polisen inte
            hinner utreda brott, där gravida kvinnor oroar sig för om de ska
            få plats på BB när det är dags att föda och där föräldrar oroar
            sig för om barnen lär sig tillräckligt mycket i skolan ska naturligtvis
            en ansvarsfull regering ta itu med de problemen, samtidigt som
            man samlar i ladorna inför nästa lågkonjunktur. Det har vi gjort
            under den här mandatperioden genom att betala av på statsskulden
            med 10 procentenheter.
          </note>
          <note type="speaker">
            Anf. 25 NIKLAS WYKMAN (M):
          </note>
          <note>
            Herr talman! Jag förstår att finansministern vill byta samtalsämne
            och ha en bredare politisk diskussion. Det är i linje med att
            ha politiska ambi ­ tioner, och det är också givetvis i linje
            med att försöka kringgå den diskus ­ sion som det här handlar
            om.
          </note>
          <note>
            Ekonomistyrningsverket säger att finansministern inte klarar
            av att sköta sitt uppdrag i enlighet med det finanspolitiska ramverket.
            Finanspolitiska rådet säger att finansministern inte klarar av
            att sköta sitt uppdrag i enlighet med det finanspolitiska ramverket.
            Riksrevisionen säger att de inte hittar något stöd för den expansiva
            politik som regeringen bedriver. Konjunkturinstitutet konstaterar
            mycket tydligt att finansministern inte klarar av att bedriva
            budgetpolitik i enlighet med det finanspolitiska ramverket. En
            finansminister som är underkänd av Ekonomistyrningsverket, Finanspolitiska
            rådet, Riksrevisionen och Konjunkturinstitutet talar givetvis
            inte gärna om sitt ansvar för offentliga finanser. Men att ta
            ansvar för offentliga finanser är kärnuppgiften för en finansminister.
          </note>
          <note>
            Magdalena Andersson försökte trolla bort korten genom att säga
            att tidigare regeringar också fick kritik. Ja, det är därför man
            har den här typen av myndigheter. Men inte en enda gång konstaterade
            Finanspolitiska rådet att tidigare regerings politik inte skulle
            ha varit välavvägd eller inte skulle ha skötts i enlighet med
            det finanspolitiska ramverket. Det är bara Magdalena Andersson
            som har blivit underkänd av Finanspolitiska rådet, ingen annan.
          </note>
          <note>
            Jag förstår vidare att finansministern gärna försöker trolla
            bort korten genom att prata om överskott och underskott på ett
            så enkelt sätt som möjligt. Det är klart att man ska ha underskott
            i lågkonjunktur och överskott i högkonjunktur. Men finansministern
            vet givetvis om att det är lite mer komplicerat än så. Ekonomin
            ska stimuleras när det som kallas outputgap är negativt, det vill
            säga när vi har outnyttjade resurser i ekonomin, och den ska stramas
            åt när vi har positiva outputgap, vilket betyder att vi använder
            resurserna mer än vad som är brukligt i ekonomin.
          </note>
          <note>
            Enligt Konjunkturinstitutet inträffade brytningen från negativa
            till positiva gap år 2016. Även enligt Finanspolitiska rådet och
            Riksbanken inträffade den 2016. Enligt det egna departementet
            inträffade den år 2017. Det var rimligt att bedriva en stimulerande
            eller något stimulerande politik så länge outputgapen var negativa.
            Därefter ska man givetvis bedriva en åtstramande politik, och
            den tiden är nu. Men samtliga myndigheter bedömer att finansministern
            bedriver en alltför expansiv politik.
          </note>
          <note>
            Detta betyder att inget av det Magdalena Andersson nyss sa stämmer.
            Det var alltså inte så att Sverige var inne i en stark tillväxt
            under de år finansministern hänvisar till. Vi hade negativa outputgap,
            vilket enligt all gängse ekonomisk teori betyder fortsatt läge
            för mild eller i viss mån till och med relativt kraftfull stimulans
            av ekonomin.
          </note>
          <note>
            Det finansministern sa stämmer helt enkelt inte. Så låter det
            när en fi ­ nansminister vill trolla bort korten och förenkla
            diskussionen på ett sådant sätt att man möjligtvis kan ta politiska
            poäng men på inget sätt kan vinna trovärdighet hos en etablerad
            ekonomskara. Det är också därför Finanspol ­ itiska rådet, Ekonomistyrningsverket,
            Konjunkturinstitutet och Riksrevi ­ sionen säger att den politik
            som regeringen bedriver inte är förenlig med det finanspolitiska
            ramverket.
          </note>
          <note>
            Herr talman! Den här diskussionen vill finansministern uppenbarligen
            inte ha. Hon vill ha en mer blandad och allmän politisk debatt
            där man kan säga saker som låter bra. Men det räcker inte som
            finansminister att säga saker som låter bra.
          </note>
          <note>
            På Magdalena Anderssons axlar vilar ansvaret för de offentliga
            finanserna, de skyddsvallar vi behöver när nästa kris slår till.
            Där är sanningen att vi inte ens en gång har en tredjedel av de
            skyddsvallar vi hade inför 2008, och 2008 klarade vi oss knappt
            ändå.
          </note>
          <note type="speaker">
            Anf. 26 Finansminister MAGDALENA ANDERSSON (S):
          </note>
          <note>
            Herr talman! Jag måste ändå påminna Niklas Wykman om hans egen
            historia och den moderata historien när han eldar upp sig på det
            här sättet. Niklas Wykman talar om outputgap. Det finns något
            som heter strukturellt sparande.
          </note>
          <note>
            Det är absolut så att man ska bedriva en finanspolitik som tar
            hänsyn till konjunkturen. Man kan inte bara titta på överskott
            och underskott. Det är därför man har det strukturella sparandet.
            Det är precis det som vi följer, inte minst i det nya finanspolitiska
            ramverket.
          </note>
          <note>
            Där kunde vi konstatera att det under Niklas Wykmans tid på Finansdepartementet
            fanns ett mycket stort strukturellt sparande, även när man tar
            hänsyn till konjunkturen, och det lämnade man efter sig. Det som
            hände när Niklas Wykman jobbade på Finansdepartementet var att
            statsfinanserna försämrades varje år, i högkonjunktur, i lågkonjunktur
            och även när konjunkturen förbättrades.
          </note>
          <note>
            I takt med att konjunkturen förbättrades ökade underskotten under
            Niklas Wykmans tid. Så kan man inte bedriva ekonomisk politik.
            Man kan inte öka underskotten varje år och låna till skattesänkningar
            år efter år. Det som tar stryk och då skadas är välfärden.
          </note>
          <note>
            Här finns en ideologisk skillnad mellan moderater och socialdemokrater.
            Vi socialdemokrater värnar välfärden, och därför värnar vi också
            statsfinanserna. Det är därför som vi socialdemokrater alltid
            när vi har haft regeringsställning har tagit ansvar för statsfinanserna
            och inte gjort som moderater har gjort alla de tre gånger de har
            suttit i regeringsställning, lämnat stora underskott efter sig
            i statsfinanserna.
          </note>
          <note>
            Så gör vi naturligtvis också denna gång. Niklas Wykman säger
            att jag inte vill tala om ämnet. Ämnet är statsfinanserna. Här
            sa jag tidigare och säger igen: Regeringen har betalat av 10 procentenheter
            på statsskulden. Vi har fått ned statsskulden till den lägsta
            statsskulden sedan 1977. Vi har gjort det genom att föra den stramaste
            finanspolitiken sedan budgetsaneringen.
          </note>
          <note>
            Självklart kommer vi socialdemokrater att fortsätta att ansvara
            för statsfinanserna när vi har möjlighet att ansvara för dem.
            Så gör vi i den här budgeten, och så har vi avsikt att göra framöver
            på samma sätt som alla mina socialdemokratiska finansministerföreträdare
            har gjort. Bryr man sig om välfärden tar man ansvar för statsfinanserna.
          </note>
          <note type="speaker">
            Anf. 27 NIKLAS WYKMAN (M):
          </note>
          <note>
            Herr talman! Jag oroar mig för att finansministern inte riktigt
            vet vad hon talar om. Det är givetvis en stark sak att säga. Finansministern
            nämner här att det är det strukturella sparandet man ska bedöma.
            Det är just för att det strukturella sparandet i högkonjunktur
            är negativt som finansministern får kritik från de här myndigheterna.
          </note>
          <note>
            Enligt de här myndigheterna har finansministern ett negativt
            strukturellt sparande i högkonjunktur. Finansministern säger:
            Det är viktigt att ha ett positivt strukturellt sparande i högkonjunktur.
            Men hela expertmyndigheternas kritik bygger på att det strukturella
            sparandet minskar trots högkonjunkturen. Det är helt omöjligt
            att få ihop finansministerns logik i detta.
          </note>
          <note>
            Finansministern säger vidare att alliansregeringen inte hade
            några överskott någon gång. Alliansregeringen hade när vi gick
            in i krisen 2008 mer än 3 procent av bnp i överskott. Finansministern
            har i den här starka högkonjunkturen ungefär 1 procent, det vill
            säga en tredjedel av det överskott som alliansregeringen hade
            när vi gick in i krisen 2008. Det stämm e r alltså inte heller,
            herr talman.
          </note>
          <note>
            Finansministern sa tidigare att vi i alliansregeringen var underkända
            av Finanspolitiska rådet. Det stämmer inte heller. Det som däremot
            stämmer, herr talman, är att Ekonomistyrningsverket, Finanspolitiska
            rådet, Riksrevisionen och Konjunkturinstitutet säger att den här
            regeringen inte lever upp till det finanspolitiska ramverket.
          </note>
          <note>
            Det stämmer inte heller, som finansministern hävdar, att konjunkturen
            skulle ha varit väldigt stark efter 2012. Hennes eget departement
            bedömde att vi hade negativa outputgap på nästan 2 procent 2014.
            Det är inte ett starkt konjunkturläge. Det är ett svagt konjunkturläge.
            Det är en bedömning som Finansdepartementet själv gjorde och som
            finansministern knappast kan underkänna. Det är mycket förvirrande
            att här lyssna på finansministern. Det är mycket oroväckande för
            de skyddsvallar som ekonomin behöver.
          </note>
          <note type="speaker">
            Anf. 28 Finansminister MAGDALENA ANDERSSON (S):
          </note>
          <note>
            Herr talman! Niklas Wykman har ett högt tonläge men lite på fötterna.
            Vi har ett helt annat ekonomiskt läge nu jämfört med när Niklas
            Wykman satt på Finansdepartementet. Det är för att vi har fört
            en oerhört stram finanspolitik hela vägen sedan vi tillträdde.
            Vi lade om den politik med ständigt ökande budgetunderskott som
            drevs.
          </note>
          <note>
            Det finns inte någon ekonom som menar att man ska öka underskotten
            när konjunkturen vänder uppåt, Niklas Wykman. Jag säger inte att
            vi hade högkonjunktur 2013, men konjunkturen var betydligt starkare
            än 2008, 2009. Då ska man inte fortsätta att låna till väldigt
            ineffektiva skattesänkningar.
          </note>
          <note>
            Ett annat problem med den moderata politiken var att man försökte
            få upp tillväxten och sysselsättningen genom stora generella skattesänkningar.
            Konjunkturinstitutet har konstaterat att det inte är ett effektivt
            sätt att bedriva finanspolitik. Det är ett ideologiskt sätt att
            minska den gemensamma sektorn och möjligheterna att finansiera
            skola, sjukvård, äldreomsorg, polis och annat, om det är de ambitionerna
            man har. Men det är inte ett effektivt sätt att bedriva konjunkturpolitik.
            Det var kanske huvudsakligen en ideologiskt präglad politik man
            förde från Finansdepartementet på Niklas Wykmans tid snarare än
            en politik för att förbättra konjunkturen.
          </note>
          <note>
            Det vi gjorde när vi klev in i regeringsställning var att lägga
            om politiken, sluta med de ofinansierade skattesänkningarna och
            se till att vi finansierade reformerna på ett ordentligt sätt.
            Det är ett arbete som har gett resultat. Det gör att vi trots
            den stora flyktingkris vi haft har lyckats ha överskott i statsfinanserna
            varje år under hela mandatperioden. Bedömningen är att överskotten
            kommer att fortsätta att växa under de kommande åren i takt med
            att ekonomin utvecklas.
          </note>
          <note>
            Men förr eller senare kommer lågkonjunkturen. Då är det viktigt
            att ha mycket i ladorna. Det är därför som vi har betalat av rejält
            på statsskulden.
          </note>
          <note>
            Överläggningen var härmed avslutad.
          </note>
          <note>
            § 11 Svar på interpellation 2017/18:66 om svensk bnp-tillväxt
          </note>
          <note type="speaker">
            Anf. 29 Finansminister MAGDALENA ANDERSSON (S):
          </note>
          <note>
            Herr talman! Jörgen Andersson har frågat mig hur jag ser på utveck
            ­ lingen när det gäller bnp per capita och vilka åtgärder regeringen
            vidtar med anledning av detta.
          </note>
          <note>
            Till att börja med vill jag tydliggöra att bnp per capita är
            en av flera indikatorer på utvecklingen av ekonomin och människors
            livskvalitet. Även till exempel hälsa, disponibelinkomst och utbildningsnivå
            är välfärdsindikatorer som regeringen följer.
          </note>
          <note>
            Med det sagt kan jag konstatera att bnp-tillväxten har varit
            hög i Sverige de senaste åren, och resursutnyttjandet är högre
            än normalt. Under de senaste två åren har svensk tillväxt legat
            i topp fem i EU.
          </note>
          <note>
            För bnp per capita gäller att 2014– 2016 ökade bnp per capita
            med 6 procent på två år. Under förra regeringen med Moderaterna
            på Finansde ­ partementet, 2006–2014, ökade däremot bnp per capita
            med bara 3 procent – på åtta år. Så även den ökningstakten har
            plockat upp farten ordentligt.
          </note>
          <note>
            I regeringens prognos återgår konjunkturen till ett mer balanserat
            läge de kommande åren. Det innebär att bnp per capita ökar i en
            mer normal takt framöver. En fallande andel befolkning i arbetsför
            ålder bidrar också till en mer normal tillväxt i bnp per capita.
            En sådan demografisk trend har pågått i flera år, och den väntas
            fortsätta framöver.
          </note>
          <note>
            Arbete och produktivitet är centralt för utvecklingen av bnp
            per capita. Alla som kan arbeta ska arbeta och bidra till välståndet
            i landet. Vi har sedan den här regeringen tillträdde sett att
            arbetslösheten har minskat och att allt fler är sysselsatta. Sverige
            har högst sysselsättningsgrad i EU, och regeringens prognos är
            att den fortsätter att öka.
          </note>
          <note>
            Regeringen har sedan tillträdet 2014 genomfört omfattande investeringar
            för att öka sysselsättningen och produktiviteten. Bland annat
            satsar regeringen på ett brett kunskapslyft, en satsning som fullt
            utbyggd omfattar över 90 000 utbildningsplatser. Kunskapslyftet
            ger människor chans att utbilda sig för att stärka sina möjligheter
            på arbetsmarknaden, vilket avhjälper brister på arbetskraft samt
            säkrar den framtida kompetensförsörjningen och Sveriges ställning
            som konkurrenskraftig kunskapsnation.
          </note>
          <note>
            Regeringen genomför även omfatta n de investeringar i klimat,
            infrastruktur och bostäder samt en aktiv närings- och innovationspolitik.
            Därutöver bidrar också satsningarna på välfärden till en hög sysselsättning
            och tillväxt. Sammantaget bedöms regeringens reformer bidra till
            en varaktigt högre sysselsättning, produktivitet och bnp per capita.
          </note>
          <note type="speaker">
            Anf. 30 JÖRGEN ANDERSSON (M):
          </note>
          <note>
            Herr talman! En klok man har sagt att man ska söka motståndarens
            bästa argument, och inte de sämsta. I det sammanhanget är det
            glädjande att vi har en relativt likartad syn på vad som gynnar
            produktivitet och ekonomisk tillväxt. Det finns en insikt i svaret
            från Magdalena Andersson om att det är viktigt med utbildningar
            och investeringar, och där är vi helt överens.
          </note>
          <note>
            Dessvärre omsätter inte regeringen orden i handling. Jag vill
            i sammanhanget ta upp vad några utomstående säger, för jag utgår
            från att finansministern inte tar mig på orden. Jag kan till exempel
            nämna John Hassler, som säger att regeringen skönmålar svensk
            ekonomi och inger en falsk trygghet. Man genomför inte de nödvändiga
            reformer som Sverige skulle behöva, säger han.
          </note>
          <note>
            Konjunkturinstitutet är inne på samma linje och talar om att
            det är en signifikant inbromsning, där tillväxttakten är 1,4 procent
            i bnp per capita och sjunker ned mot 0,5 procent till 2020. Också
            Ekonomistyrningsverket är mindre optimistiska både om konjunkturläget
            på kort sikt och om potentialen för ekonomin på längre sikt. Detta
            leder i sin tur till att både Konjunkturinstitutets och Ekonomistyrningsverkets
            prognoser visar att investeringarna kommer att minska under de
            kommande fem åren. De säger till och med att både potentiell bnp
            och potentiell sysselsättning har sänkts till följd av de reformer
            som har föreslagits i budgetpropositionen.
          </note>
          <note>
            Med detta sagt vill jag gärna diskutera med finansministern på
            det sätt vi skulle behöva diskutera, där vi söker varandras bästa
            argument. För att klara de utmaningar och för att säkra det välstånd
            vi har i vårt land är det viktigt att man verkligen identifierar
            och resonerar om de reformer vi skulle behöva göra. De mest uppenbara
            gäller skolan, som har varit ett stort problem för oss under en
            lång tid. Det är viktigt att man verkligen kommer till rätta med
            allting som gör att vi inte lyckas förbereda eleverna för deras
            fortsatta liv och kunskapsinhämtning. Det är ju det som skapar
            tillväxten på längre sikt.
          </note>
          <note>
            Det handlar också om arbetsmarknaden, där vi har en stor tudelning
            och ett stort behov av större flexibilitet. Det gäller både att
            man kan röra sig mellan jobb och utifrån ett geografiskt perspektiv.
            Det leder oss in på bostadsmarknaden, som lämnar mer att önska.
            Vi behöver ett bättre företagsklimat för att kunna säkra att jobben
            växer till. För att nå det behöver vi också diskutera skattesystemet,
            som skapar incitamenten för att vi ska få ordning på de utmaningar
            och de obalanser som finns.
          </note>
          <note>
            Med detta sagt vill jag ställa en fråga till finansministern:
            Känner hon sig nöjd med det som Konjunkturinstitutet, Ekonomistyrningsverket
            och även IMF och OECD säger och deras bedömning och underkännande
            av regeringens åtgärder för ökad produktivitet på lite längre
            sikt?
          </note>
          <note type="speaker">
            Anf. 31 Fin ansminister MAGDALENA ANDERSSON (S):
          </note>
          <note>
            Herr talman! Att höja produktiviteten är centralt för att ha
            en god bnp-tillväxt per capita. Men det handlar också om att alla
            som kan arbeta också bidrar till arbete och till många arbetade
            timmar i ekonomin. För att höja produktiviteten gör regeringen
            omfattande satsningar på innovation i näringslivet. Automatisering
            i industrin är en viktig fråga. Vi satsar på forskning, och gör
            bland annat många satsningar på det i den forskningsproposition
            som vi har lagt fram.
          </note>
          <note>
            Det handlar också, inte minst, om utbildning. Det handlar om
            att människor ska kunna möta de behov som arbetsgivarna har. Problemet
            vi har i Sverige i dag är att vi samtidigt som vi har många arbetslösa
            har 100 000 lediga jobb, där arbetsgivarna har svårt att hitta
            rätt kompetens. Det råder brist inom en rad yrken, där vi behöver
            utbilda människor. En viktig väg för att utbilda människor till
            bristyrken är via Arbetsförmedlingen och de arbetsmarknadsutbildningar
            och arbetsmarknadsåtgärder som Arbetsförmedlingen ansvarar för,
            till exempel att upphandla bristyrkesutbildningar.
          </note>
          <note>
            Här vill Moderaterna i sin budgetmotion skära över 8 miljarder
            på just arbetsmarknadspolitiken. I stället vill ni att vi här
            i riksdagen ska lagstifta om lägre löner. På vilket sätt höjer
            man produktiviteten när människor inte får den utbildning som
            arbetsgivarna efterfrågar utan i stället ska få sänkt lön?
          </note>
          <note type="speaker">
            Anf. 32 JÖRGEN ANDERSSON (M):
          </note>
          <note>
            Herr talman! Jag vill först konstatera att det är bra att svensk
            ekonomi går bra. Det är bra att vi kortsiktigt har den utveckling
            vi har haft. Det skapar i sin tur möjligheter och ett fönster
            till att göra de nödvändiga reformerna.
          </note>
          <note>
            Men regeringen verkar inte alls ha insikt i vad som behöver göras,
            vilka obalanser som finns och vilka utmaningar vi har. Framför
            allt vidtar inte regeringen rätt åtgärder för att komma till rätta
            med de behov som finns. Det är otroligt viktigt med omställningsmöjligheter
            och utbildningar för att människor ska kunna anpassa sig efter
            de behov som finns och med kompetensutveckling. Det allra viktigaste,
            tror jag, är att man understöder incitamenten till att människor
            vill göra karriärsteg och anpassa sig till en arbetsmarknad. Vi
            ska uppmuntra drivkraften till att vilja ta ett steg ytterligare,
            byta jobb och få större rörlighet. Det är det som skapar möjligheten
            för människor att komma in i arbete.
          </note>
          <note>
            Jag är inte alls av åsikten att man ska skapa fler enkla jobb,
            utan snarare att man ska göra fler enkla jobb lediga. Då krävs
            det att man tar de incitamentsstrukturer som finns på allvar.
            Det ska löna sig att utbilda sig, det ska löna sig att starta
            ett företag och det ska löna sig att anpassa sig så att man kan
            byta karriär, ta ett nytt jobb eller ta ett steg vidare i den
            anställning man redan har.
          </note>
          <note>
            Denna förståelse finns inte alls från finansministerns sida.
            Det finns ingen vilja över huvud taget att ge människor denna
            möjlighet att själva anpassa sig och att själva få drivkrafterna.
            För henne handlar det bara om att det ska styras uppifrån och
            om stimulanser i form av arbetsmarknadsåtgärder där någon annan
            ska veta bättre.
          </note>
          <note>
            Vidare är det otroligt viktigt att det är möjligt att flytta
            till jobben. Bostadsmarknaden och de obalanser som finns där är
            de utmaningar som finns för att människor ska kunna flytta till
            jobben. Det finns rätt mycket att fundera på där, skulle jag vilja
            säga. Det är inte alldeles enkelt vare sig som ny medborgare i
            Sverige eller, för all del, som landsbygdsbo att flytta till staden
            och till ett jobb i dag. Det är inte heller alldeles enkelt för
            ungdomar som kommer från landsbygden att flytta till staden för
            att skaffa sig en utbildning.
          </note>
          <note>
            Jag tror att vi har en hel del att fundera över när det gäller
            varför vi inte får den tillväxt som vi förväntar oss med de stim
            ulanser som finns. Varför växer inte jobben till? Varför startar
            inte fler företag? Varför investerar inte företagen? Varför finns
            inte de innovationer och det entreprenörskap som vi kunde förvänta
            oss med de stimulanser som finns? Finns det anledning att se över
            skattesystemet? Har finansministern någon uppfattnin g om huruvida
            hon tycker att det skulle behövas någon form av bättre incitamentsstruktur
            för mer av drivkrafter? I så fall skulle jag gärna vilja höra
            hennes synpunkter på detta.
          </note>
          <note type="speaker">
            Anf. 33 Finansminister MAGDALENA ANDERSSON (S):
          </note>
          <note>
            Herr talman! Jörgen Andersson säger att jag vill styra allt uppifrån
            och att jag vill att människor själva inte ska ha möjlighet att
            utvecklas. Jag vill påminna om att vi genomför ett mycket stort
            och permanent kunskapslyft där vi bygger ut yrkesvux, komvux,
            kvalificerad yrkesutbildning, folkhög ­ skolor och den högre utbildningen
            med över 90 000 utbildnings ­ möjlig ­ heter. Här är alltså 90
            000 utbildningsmöjligheter, tack vare den här reger ­ ingen, så
            att människor ska kunna växa, utvecklas och gå vidare i sin karri
            ­ är och i arbetslivet. Det är alltså en mycket omfattande satsning.
          </note>
          <note>
            Jag är fortsatt bekymrad över att Mod eraterna vill skära bort
            över 8 miljarder i arbetsmarknadspolitiken. Låt mig ta ett exempel.
            Ghalia var hemmafru i Syrien, men nu i Sverige, i Lindesberg,
            utbildar hon sig till grävmaskinist som är ett bristyrke. Det
            är en upphandlad utbildning via Arbetsförmedlingen som hon går,
            och det är precis den typen av utbildningar som riskerar att stoppas
            med Moderaternas besparing på över 8 miljarder på arbetsmarknadspolitiken.
          </note>
          <note>
            Om man nu är intresserad av ökad tillväxt och ökad produktivitet,
            varför vill man skära på just den här typen av insatser som gör
            att människor har möjlighet att gå från arbetslöshet till att
            ta de jobb som nu växer fram i det här konjunkturläget?
          </note>
          <note type="speaker">
            Anf. 34 JÖRGEN ANDERSSON (M):
          </note>
          <note>
            Herr talman! 90 000 personer får möjlighet att utbilda sig. Det
            är väl jättebra; jag har ingenting emot det. Men jag är inte säker
            på att det löser alla problem, och jag är inte säker på att det
            är den bästa åtgärden. Vi har i storleksordningen 5 miljoner människor
            som skulle kunna arbeta en timme till eller ta ytterligare ett
            steg i sin karriär. Ställer man 5 miljoner mot 90 000 tycker jag
            att det blir tydligt att de 90 000 inte kommer att hjäl pa upp
            den försämrade möjlighet man ser både på lång och på medellång
            sikt när det gäller produktivitetsutveckling och tillväxten och
            dynamiken i svensk ekonomi.
          </note>
          <note>
            Om finansministern inte vill ta mig på orden vore det bra om
            hon förhöll sig till det som Konjunkturinstitutet, Ekonomistyrningsverket,
            OECD, IMF och framstående professorer och hennes tidigare ordförande
            i Finanspolitiska rådet säger.
          </note>
          <note>
            Jag tycker att det är tråkigt och synd att dessa obalanser som
            innebär utanförskap, arbetslöshet och bidragsberoende biter sig
            fast trots att Sverige befinner sig i en högkonjunktur. Behovet
            av reformer är otroligt stort, men regeringen försitter faktiskt
            chansen att genomföra dem trots det ekonomiska läge vi har. Vi
            har ett unikt läge att nyttja den ekonomiska situa ­ tion som
            vi har nu och genomföra de nödvändiga reformer som vi så väl behöver
            för att Sverige ska kunna fungera i framtiden så att vi faktiskt
            kan försvara och behålla det välstånd som vi har. Vi kan inte
            försitta chansen att genomföra strukturreformer när vi har det
            ekonomiska läge vi har.
          </note>
          <note type="speaker">
            Anf. 35 Finansminister MAGDALENA ANDERSSON (S):
          </note>
          <note>
            Herr talman! Nej, vi ska inte försitta chansen att genomföra
            de strukturreformer som Sverige så väl behöver. Det är precis
            därför som reger ­ ingen genomför just dessa reformer i den här
            budgeten. Vi genomför viktiga strukturreformer för att säkra och
            stärka den svenska modellen.
          </note>
          <note>
            Vad är det som är viktigt i den svenska modellen? Det är att
            vi har en bra skola för alla barn, och därför lägger vi stora
            resurser just på skolan. Det är att vi har en bra sjukvård så
            att människor inte behöver vara hemma sjuka länge därför att de
            inte får vård, och därför gör vi en historiskt stor satsning på
            sjukvården. Vi måste också se till att våra kommuner och landsting
            har de resurser som krävs för att säkerställa bra barnomsorg och
            trygg äldreomsorg så att också kvinnor har möjlighet att delta
            på arbetsmarknaden. Det är precis det som vi gör i den här budgeten.
          </note>
          <note>
            Därutöver gör vi omfattande investeringar i infrastruktur för
            att underlätta för näringslivet, och vi gör också en historiskt
            stor bostadssatsning för att underlätta för människor att kunna
            flytta dit där jobb och utbildning finns. Jag kan konstatera att
            Moderaterna tyvärr vill ta bort hela den bostadssatsning som nu
            möjliggör för fler att kunna få den härliga känslan av att sätta
            nyckeln i dörren till sin första egna lägenhet.
          </note>
          <note>
            Vi gör också omfattande investeringar just i att utbilda människor
            så att de kan ta de jobb som finns. Det är så man bedriver en
            ansvarsfull ekonomisk politik i det här konjunkturläget. Utöver
            de här satsningarna ser regeringen också till att rusta oss för
            sämre tider genom att betala av på statsskulden. Så tar man ansvar
            för Sverige.
          </note>
          <note>
            Överläggningen var härmed avslutad.
          </note>
          <note>
            § 12 Svar på interpellation 2017/18:136 om tullens verksamhet
            vid centrala gränsorter
          </note>
          <note type="speaker">
            Anf. 36 Finansminister MAGDALENA ANDERSSON (S):
          </note>
          <note>
            Herr talman! Daniel Bäckström har frågat mig om jag avser att
            vidta åtgärder för att tullverksamhet vid centrala gränsorter
            likt tullstationen i Hån utvecklas i stället för att avvecklas.
          </note>
          <note>
            Jag har redan vidtagit åtgärder för att utveckla tullverksamheten
            vid gränserna. Regeringen har i budgetpropositionen för 2018 föreslagit
            en permanent anslagsökning till Tullverket om sammanlagt 185 miljoner
            kronor. Det är en kraftig satsning som under de kommande fyra
            åren motsvarar drygt 10 procent jämfört med dagens anslagsnivå.
            Resurserna ska användas för att öka tullkontrollerna vid gränsen.
            Det är den enskilt största satsningen i modern tid för att förstärka
            Tullverkets verksamhet.
          </note>
          <note type="speaker">
            Anf. 37 DANIEL BÄCKSTRÖM (C):
          </note>
          <note>
            Herr talman! Tack, finansministern, för detta svar! Jag vill
            börja med att belysa betydelsen av en fungerande tullverksamhet
            och av att vi runt om vid Sveriges gränser har tullstationer som
            kan fungera som serviceinstitution och kontroll vid våra gränser.
            Tullverksamheten har en grundläggande funktion för hur vårt samhälle
            fungerar och interagerar med andra länder och också för hur marknaderna
            kan utvecklas.
          </note>
          <note>
            Förutom att bevaka gränser och arbeta förebyggande mot smuggling
            och hindra annan kriminell verksamhet är tullverksamheten avgörande
            för företagandet i Sverige och gör att det finns möjlighet att
            fungera rent praktiskt på en allt tuffare global marknad. Att
            bedriva konkurrenskraftig verksamhet och kunna göra affärer över
            gränsen förutsätter en fungerande tullverksamhet i den absoluta
            närmiljön.
          </note>
          <note>
            Interaktionen mellan Sverige och Norge fortsätter att öka, och
            vi har sett genom åren hur svenska och norska företag har etablerat
            sig på respektive sida om gränsen och hur det skapar jobb och
            utveckling och ger framtidstro till många bygder som tidigare
            har utsatts för omstruktureringar och neddragningar. Att då medvetet
            medverka till att göra det svårare för näringsidkare att ha en
            dygnetruntfungerande transport över gränsen är mycket oroande.
            Det är det som sker i och med att man nu aviserar en neddragning
            på tullverksamheten i Hån utmed E18 , som är en av Sveriges absolut
            viktigaste trafikleder mellan Sverige och Norge, huvudleden mellan
            Oslo och Stockholm.
          </note>
          <note>
            Tullverket beslutade i oktober att stänga ned tullverksamheten
            i Hån nattetid från den 1 april nästa år. Det ger både kostnadsökningar
            och längre sträckor att hantera för företagen. Det kan också ge
            miljöeffekter, och inte minst ger det mindre tid för kärnverksamheten.
          </note>
          <note>
            Som produktion och verksamhet i dag utvecklar sig kan norska
            företag ha verksamhet på andra sidan gränsen, i Sverige, och det
            finns sådana i Töcksfors i Årjängs kommun. Företagen producerar
            dagligen och paketerar på kvällen för att sedan nattetid transportera
            sina produkter över gränsen till Norge. Det här kommer att slå
            stenhårt mot de företagen. Logistikflödet begränsas och blir sämre.
            Det blir mycket mindre möjlighet att ha en daglig flödeshantering
            mellan enheter och mellan intäkter och utgifter, och möjligheten
            att göra affärer med andra företag begränsas också.
          </note>
          <note>
            Ska det vara möjligt med produktion och lagerhållning i Sverige
            framöver måste tullverksamheten vara öppen också nattetid både
            i den här tullstationen och på andra platser i Sverige där det
            handlar om att utveckla verksamhet i båda riktningar.
          </note>
          <note>
            Jag vet inte om finansministern har varit på plats på ett tag
            i den här delen av Sverige och resonerat med lokalpolitiker och
            lokala företagare och också norska aktörer på plats i Sverige
            som bidrar till att Norge och västra Värmland i dag kan definieras
            som en gemensam arbetsmarknadsregion.
          </note>
          <note>
            Årjäng tillhör funktionellt Oslos arbetsmarknadsregion sedan
            många år. Det är ett ständigt flöde av människor, varor och tjänster
            över gränsen. Vi känner oss väldigt delaktiga i den norska utvecklingen.
          </note>
          <note>
            Framtidstron växer. Norge fortsätter nu att satsa på E18. Man
            har byggt färdigt ytterligare en etapp fram till den svenska gränsen.
            Den kommer att invigas om ett par veckor. Förhoppningsvis kommer
            man också att slutföra den återstående sträckan fram till Tusenfryd
            vid E6:an. När den satsningen har genomförts kommer trafiken sannolikt
            att öka ytterligare.
          </note>
          <note>
            Jag tackar för svaret så här långt. Jag ser att det finns en
            avsevärd ambitionsökning. Då borde den tioprocentiga anslagsökningen
            också innebära att man kan prioritera om och säkerställa att det
            är öppet dygnet runt, också vid tullstationen i Töcksfors, Hån.
            Jag ställer frågan igen. Kommer finansministern att medverka till
            detta?
          </note>
          <note type="speaker">
            Anf. 38 GUNILLA SVANTORP (S):
          </note>
          <note>
            Herr talman! Jag vill tacka finansministern för möjligheten att
            lämna synpunkter i en viktig fråga.
          </note>
          <note>
            Jag, Årjängs kommun och Handelskammaren Värmland har under lång
            tid försökt folkbilda oss om hur Tullverket tänker om framtiden.
            Vi har också kämpat för att få möjlighet att beskriva för dem
            hur en stängning av tullen nattetid påverkar inte bara Årjäng
            utan hela Värmland och Sverige.
          </note>
          <note>
            Som lokalpolitiker i Årjäng har jag för övrigt under hela mitt
            politiska liv, tjugotalet år, kämpat tillsammans med andra partier
            för en ny tullsta ­ tion. Det är något som vi ännu inte har sett.
            Men det är en annan fråga som vi kanske kan återkomma till.
          </note>
          <note>
            Det är positivt att fler partier ger sig in i frågan. Jag vill
            därför tacka Daniel Bäckström för att han har ställt interpellationen
            i den här viktiga frågan. Det ger mig möjlighet att fortsätta
            en viktig diskussion. I oktober skrev jag nämligen en fråga till
            finansministern i just det här ärendet. Min fråga var hur ministern
            avser att verka för att det internationella varuflödet varken
            ska hindras eller snedvridas.
          </note>
          <note>
            Jag fick då svaret att ministern är medveten om att beslutet
            att stänga tullstationen nattetid kommer att innebära att det
            saknas lösningar för att hantera några transporter per natt, men
            att Tullverket också kommer att följa utvecklingen av trafikflödet
            och näringslivets behov av tillgänglighet.
          </note>
          <note>
            Som socialdemokrat är jag såklart jätteglad över att den socialdemokratiskt
            ledda regeringen ända sedan dag ett har varit tydlig med att man
            vill ha ett Sverige som hänger ihop, där service ska fungera i
            hela landet. Man väljer också, precis som finansministern nyss
            sa, att i kommande budget, vars ramar klubbades så sent som häromdagen,
            satsa historiskt mycket pengar på just tullens verksamhet.
          </note>
          <note>
            Jag vill med mitt inlägg passa på att lyfta fram några viktiga
            saker som borde ha påverkat tullens beslut, men som – vad vi kan
            se – inte har gjort det ännu.
          </note>
          <note>
            För det första tävlar Norge med Tyskland om att vara Sveriges
            viktigaste handelspartner. De brukar turas om att vara etta och
            tvåa.
          </note>
          <note>
            För det andra är just den tullstatio n som vi nu diskuterar den
            näst största vägpassagen för gods in i Norge.
          </note>
          <note>
            För det tredje kommer tullstationen i Svinesund, enligt uppgifter
            som vi har fått, att påverkas av vägbyggen runt omkring stationen.
            Det kommer att leda till mycket köer. Då kommer det att påverka
            närliggande stationer, just i Hån och Eda. Transporter kommer
            förmodligen att välja andra vägar i stället för att stå i köer.
          </note>
          <note>
            Det känns lite grann som att den ena handen inte vet vad den
            andra gör.
          </note>
          <note>
            För det fjärde förstår jag inte varför en förändring ska ske
            när konsekvenserna med stor sannolikhet kommer att bli att tunga
            transporter kommer att välja att ta andra vägar än E18. Man kommer
            att ge sig in och snurra på mindre och sämre vägar än det som
            är vår livsnerv mellan två huvudstäder, dessutom på den mörka
            tiden av dygnet. Det finns en mycket stor risk för ett ökat antal
            olyckor.
          </note>
          <note>
            Jag inser att den sista punkten handlar mer om infrastruktur
            än om tullens verksamhet. Men vi måste se till helheten.
          </note>
          <note>
            Min fråga till finansministern är helt enkelt: Hur tänker finansministern
            arbeta för att vi inte ska försvåra för det viktiga näringslivet,
            som är beroende av att vår service fungerar i hela landet, oavsett
            tid på dygnet?
          </note>
          <note type="speaker">
            Anf. 39 PÅL JONSON (M):
          </note>
          <note>
            Herr talman! Jag vill tacka finansministern för svaret på Daniel
            Bäckströms interpellation.
          </note>
          <note>
            Finansministern framhåller att Tullverket tillförs mer ekonomiska
            medel nu. Det är bra. Även vi moderater tillför mer medel till
            tullen i vårt budgetförslag, till och med mer än regeringen gör.
            Men den ekonomiska förstärkningen skulle nog ha behövts för länge
            sedan, inte minst i ljuset av de problem som nu finns med inflöde
            av både narkotika och vapen till Sverige.
          </note>
          <note>
            Tullverkets roll som brottsbekämpande myndighet blir allt viktigare,
            vilket även justitieutskottet har konstaterat. I det sammanhanget
            vill jag påminna om att just tullstationerna i västra Värmland,
            i Charlottenberg och framför allt i Hån, i samarbete med norsk
            tull och norsk och svensk polis spelar en viktig roll när det
            gäller att bekämpa de många multikriminella stöldligorna i västra
            Värmland.
          </note>
          <note>
            Herr talman! Precis som Daniel Bäckström framhåller har Tullverket
            naturligtvis också en mycket viktig uppgift för att möjliggöra
            företagande, handel och flöden över gränserna.
          </note>
          <note>
            Vidare har tullstationerna i västra Värmland tillsammans med
            några andra tullstationer utmed gränsen mot Norge ett speciellt
            ansvar i och med att det är EU:s yttre gräns. Vi har alltså ett
            ansvar även gentemot EU här. Och vad jag förstår har även kommissionen
            haft synpunkter på öppettid ­ erna vid tullstationen i Hån.
          </note>
          <note>
            Tullverket ligger under Finansdepartementet, och jag har respekt
            och förståelse för att finansministern inte kan besluta om var
            enskilda tullsta ­ tioner ska ligga, än mindre när de ska vara
            öppna. Men problemet som har uppstått genom stängningen av tullen
            i Hån nattetid är principiellt djupt olyckligt. Det försvårar
            kraftfullt förutsättningarna för handel med Norge, som precis
            har anförts som Sveriges viktigaste handelspartner, framför allt
            när det gäller export av produkter.
          </note>
          <note>
            Närmare 5 miljoner fordon passerar riksgränsen mellan Norge och
            Värmland varje år. E18 utgör, som tidigare anförts, själva kroppspulsådern
            in till det expansiva Osloområdet. För mig är det helt obegripligt
            att man väljer att fatta ett beslut som omöjliggör trafik på natten
            för en stor del av lastbilstrafiken.
          </note>
          <note>
            Åkerinäringen har påpekat att stängningen framför allt kommer
            att påverka de små och medelstora åkerierna, eftersom de inte
            har undantag från klareringskraven.
          </note>
          <note>
            Tullverket har också anfört att man ska bejaka digitaliseringen
            och införa elektronisk klarering. Jag tror att alla är villiga
            att bejaka digitaliseringen. Problemet är bara att den elektroniska
            klareringen från Tullverket inte kommer att vara införd förrän
            2023. I den bästa av världar skulle jag vilja se att inga lastbilar
            stannar vid tullen i Hån eller för den delen någon annan tullstation,
            men till dess att vi har elektronisk klarering så tycker jag att
            d et är djupt olyckligt att man stänger tullen i Hån nattetid.
            Precis som Daniel Bäckström och Gunilla Svantorp var inne på kan
            det få två viktiga konsekvenser. För det första får det miljökonsekvenser
            när lastbilar tvingas köra omvägar på många mil varje dygn för
            att kunna komma till andra stationer där man kan klarera på natten.
          </note>
          <note>
            För det andra har också norska Tolletaten uttryckt oro över att
            tullen i Hån ska vara stängd nattetid, eftersom de tror att det
            finns risk för att lastbilar ignorerar själva klareringen och
            kör in i Norge olagligt. Jag vill verkligen vädja till finansministern
            att hon ser över den här frågan.
          </note>
          <note type="speaker">
            Anf. 40 Finansminister MAGDALENA ANDERSSON (S):
          </note>
          <note>
            Herr talman! Det är glädjande att det är en stark ekonomisk utveckling
            i den här delen av landet. Vi ser att näringsliv men också kommunal
            offentlig verksamhet växer och frodas runt om i hela landet. Det
            är oerhört glädjande att det sker också i västra Värmland. Det
            kan vi nog enas om.
          </note>
          <note>
            Jag tror också att vi kan enas om vilka frågor som ska beslutas
            av regering och riksdag och vilka frågor som ska beslutas av enskilda
            myndigheter. Och att besluta om hur man använder sina medel på
            det mest effektiva sättet, bland annat vad gäller öppettider,
            är Tullverket bäst lämpat att göra. Regeringen och riksdagen ska
            försöka säkerställa att Tullverket har de resurser som krävs för
            att klara sitt viktiga uppdrag.
          </note>
          <note>
            I samband med att jag har fått frågan och interpellationen har
            jag inhämtat en del information från Tullverket. Vad jag har förstått
            är deras bedömning att det med de möjligheter som finns, med digitala
            lösningar och tillstånd, handlar om en handfull transporter varje
            natt där det inte kommer att kunna lösas på det sättet. Den handfulla
            mängden transporter har i stället möjlighet att ta en timmes omväg
            och åka över en annan tullstation.
          </note>
          <note>
            Eftersom dessa fem transporter som kommer under natten inte har
            möjlighet att ta del av någon av dessa lösningar sparar Tullverket
            13 arbetstimmar varje dygn. Tullverket har gjort bedömningen att
            de 13 arbetstimmarna i stället kan läggas på att förbättra servicen
            under de av dygnets timmar när tullstationen är öppen. Den sammantagna
            servicen till näringslivet kan då bli bättre. Tullverket följer
            naturligtvis upp och ser hur transporterna utvecklas för att kunna
            ge bästa möjliga service till näringslivet.
          </note>
          <note type="speaker">
            Anf. 41 DANIEL BÄCKSTRÖM (C):
          </note>
          <note>
            Fru talman! Regeringen aviserade i svaret, och Magdalena Andersson
            gör det tydligt, att regeringen i sitt budgetförslag gör en stor
            satsning på tullverksamheten i Sverige. Det är en av de största
            på länge. Att samtidigt i debatten redovisa hur effekterna av
            förändringen slår i timmar per dygn innebär att man snabbt kan
            börja räkna på vad 10 procents anslagsökning kan göra för en verksamhet
            i Hån med tanke på den omläggning som planeras. Varför kan inte
            dessa pengar även i fortsättningen finansiera ett öppethållande
            dygnet runt? Det borde vara en självklarhet.
          </note>
          <note>
            Det är positivt med en hög anslagsambition i det långsiktiga
            arbetet, men det blir ändå i praktiken en omfördelning i fråga
            om var utvecklingen av tullverksamheten kommer att ske framöver
            eftersom man lägger fokus på andra landsändar, som givetvis också
            har mycket att göra. Det finns många utmaningar i Sverige i denna
            fråga.
          </note>
          <note>
            Signalen från regeringssidan och de myndighetsbeslut som har
            fattats innebär att Hån inte är ett prioriterat område. Det är
            ett av de viktigaste stråken i utvecklingen av förbindelserna
            mellan Sverige och Norge. Samtidigt har Norge satsat och fortsätter
            att satsa. Oslo med omnejd växer så det knakar. Därför borde det
            finnas en gemensam syn från Sveriges och Norges perspektiv i hur
            dessa möjligheter ska se ut.
          </note>
          <note>
            Det tar några år innan den elektroniska lösningen finns på plats.
            Om det är fyra, fem eller sex år får vi se, men fram till dess
            är det kortsiktigt oerhört viktigt att de företag som planerar
            att fortsätta att utveckla sig eller de som funderar på ett etablera
            sig på den svenska sidan också kan känna trygghet i att den möjligheten
            finns dygnet runt. Det är viktigt.
          </note>
          <note>
            Även om det är fråga om få transporter är det ändå också fråga
            om fjärrtrafik. I dagsläget är det transporter som går från Norge
            utmed E18 vidare mot Baltikum och andra områden. De är i sig viktiga
            för det totala logistikflödet.
          </note>
          <note>
            Vi har all anledning att helhetsmässigt fundera på vilken nettoeffekt
            detta i praktiken ger för den långsiktiga samhällsutvecklingen.
            Även om myndigheten kan omfördela arbetstimmar på ett dygn och
            se kortsiktiga ekonomiska effekter, finns större samhällsekonomiska
            konsekvenser som jag tror att också finansministern är medveten
            om.
          </note>
          <note>
            Jag skulle hoppas att vi kan ha en gemensam syn. Jag vet hur
            angelägen frågan är för det lokala ledarskapet i Årjängs kommun.
            Det har lagts ned och läggs ned mycket arbete för att tillsammans
            med bygden och grannkommunerna på den norska sidan aktivt försvara
            och underlätta rimliga villkor för att utveckla företagandet i
            Västvärmland.
          </note>
          <note>
            Interaktionen med de stora köpcentrumen alldeles vid Håns tullstation,
            som tar en betydande del av det svenska handelsflödet över gränsen,
            är här för att stanna. Det finns bara möjligheter, och då ska
            de rätta förutsättningarna finnas. Regeringen har ändå chansen
            att resonera principiellt om hur policyn ska se ut för öppettiderna
            i tullverksamheten.
          </note>
          <note type="speaker">
            Anf. 42 GUNILLA SVANTORP (S):
          </note>
          <note>
            Fru talman! Jag tackar finansministern för svaret.
          </note>
          <note>
            Betydelsefulla signaler ges om man tillåter att en viktig tullstation
            stänger på natten, det vill säga att inte ta den vägen. Handelskammaren
            skickade ut en enkät till sina medlemsorganisationer. 48 av 55
            som svarade sa att de kommer att påverkas. Av dem är det många
            som kan ändra sina rutter och göra annorlunda, men det är ändå
            några som påverkas varje natt – precis som finansministern sa.
          </note>
          <note>
            Med tanke på att regeringen satsar så oerhört mycket på Tullverket
            och på kontrollfunktioner är det ändå märkliga signaler att i
            detta läge – när det ska byggas en ny tullstation, med vägarbeten
            i Svinesund som gör att bilar måste ta andra vägar för att inte
            bli stående i köer, och väntan på den digitala lösningen – välja
            att försvåra för dem som försöker driva företag. Samtidigt förstår
            jag att detta egentligen inte är finansministerns uppgift, men
            det är ändå finansministern som vi måste prata med.
          </note>
          <note>
            I min fråga i oktober tog jag upp EU:s förordning om tullstationers
            öppettider. Den ska inte försvåra för näringslivet. Hur ser finansministern
            på hur denna förordning försvårar för varuinflödet till och varuutflödet
            från Sverige?
          </note>
          <note type="speaker">
            Anf. 43 PÅL JONSON (M):
          </note>
          <note>
            Fru talman! Jag tackar finansministern för interpellationsdebatten.
          </note>
          <note>
            Jag har också hört siffran om omfattningen av antalet lastbilar,
            som skulle röra sig i häradet av fem lastbilar per dygn. Men jag
            kan också tillägga att jag har hört andra siffror som är signifikant
            högre i omfattning av lastbilstrafiken och beläggningen av tullstationen
            på Hån nattetid.
          </note>
          <note>
            Jag är fullt medveten om att fokus för Tullverket ligger på införsel
            snarare än utförsel av varor. Tullstationen i Hån handlar mycket
            om utförsel. Jag hoppas ändå att de budgetförstärkningar som nu
            görs på Tullverket också kan användas för att säkra att tullstationen
            i Hån hålls öppen på natten. Det är en viktig regional utvecklingsfråga
            och har också en nationell betydelse. Precis som Daniel Bäckström
            och Gunilla Svantorp var inne på är E18 själva kroppspulsådern
            in till Osloområdet, och den är extremt viktig för vår handel.
          </note>
          <note>
            Vi vet att det kommer att bli negativa miljökonsekvenser när
            lastbilarna tvingas ta alternativa rutter. Vi vet att det kommer
            att slå hårt mot de små och medelstora företagen, framför allt
            de som inte har undantag från klarering. Vidare kommer det att
            försvåra samarbetet mellan svensk och norsk tull.
          </note>
          <note type="speaker">
            Anf. 44 Finansminister MAGDALENA ANDERSSON (S):
          </note>
          <note>
            Fru talman! Kommer handeln mellan Sverige och Norge att försvåras?
            Här har Tullverket ett uppdrag att underlätta för varor att passera
            in och ut genom landets gränser. Utan att lägga mig i Tullverkets
            uppfattning skulle jag utgå från att Tullverket gör bedömningen
            att detta arbete skulle underlätta och förbättra servicen mot
            näringslivet eftersom det kan finnas mer per sonal på plats under
            de timmar på dygnet när det är mycket varor som passerar.
          </note>
          <note type="speaker">
            Anf. 45 DANIEL BÄCKSTRÖM (C):
          </note>
          <note>
            Fru talman! Jag kan än en gång konstatera att finansministern
            hävdar att det har gjorts stora insatser för att utveckla tullverksamheten.
            Jag kan personligen inte se hur en stängd tullstation nattetid
            i praktiken innebär en utvecklad tullverksamhet, i det här fallet
            för tullstationen i Hån. Det är snarare så att det här är början
            på negativa signaler till dem som är beroende av tullverksamheten
            vid gränsen utmed E18 och på sikt kanske också en smygcentralisering
            utifrån regeringens ambitioner när det handlar om hur man ska
            jobba mot den här delen av landet.
          </note>
          <note>
            Här finns det all anledning att återkomma och diskutera förutsättningarna
            långsiktigt. Jag hoppas att budgetförstärkningen som regeringen
            nu aviserat kommer att leda till att Tullverket gör en ny bedömning
            inför stundande vårtermin och kan se om det går att lägga upp
            detta på ett annat sätt de närmaste åren och även långsiktigt.
          </note>
          <note>
            Vi behöver en fungerande tullverksamhet, vi behöver utveckla
            den och vi behöver ha tillgängliga system som gör att det lätt
            går att röra sig över gränsen, vare sig man åker med fjärrtrafik
            eller rör sig regionalt mellan två enheter i respektive kommun
            på var sin sida gränsen.
          </note>
          <note>
            Den här frågan diskuteras och berör många människor och många
            företag i både Sverige och Norge. Jag hoppas att vi kan få se
            signaler om framtiden och även signaler i den här frågan som lugnar
            och ger förutsättningar att fortsätta satsa i de här bygderna
            och skapa arbetstillfällen, vilket också ger skatteintäkter för
            Sveriges fortsatta välfärd.
          </note>
          <note>
            Tack för denna debatt!
          </note>
          <note type="speaker">
            Anf. 46 Finansminister MAGDALENA ANDERSSON (S):
          </note>
          <note>
            Fru talman! Jag vill också tacka för debatten. Jag uppskattar
            det engagemang som jag märker från flera riksdagsledamöter för
            att det ska finnas goda möjligheter för tillväxt och jobb runt
            om i hela landet. Det är en ambition som fullt ut delas av regeringen.
            Regeringen har också vidtagit viktiga åtgärder för att försöka
            förstärka tillväxten och jobbmöjligheterna runt om i hela landet,
            bland annat med de omfattande satsningar som vi gör på infrastruktur
            och på kommuner och landsting runt om i hela landet men också
            med utökade utbildningsmöjligheter. Det är naturligtvis bra att
            vi delar den ambitionen.
          </note>
          <note>
            Vad gäller tullen och specifikt tullstationen i Hån är det viktigt
            att understryka att det är Tullverket som är bäst lämpat att bedöma
            exakt vilka öppettider som ska gälla för en enskild tullstation
            samt att det inte är riksdag eller regering som beslutar om den
            saken. Det hindrar dock inte att vi debatterar möjligheterna för
            näringslivet runt om i landet, inklusive möjligheterna att transportera
            varor in i och ut ur landet. Det är naturligtvis viktigt.
          </note>
          <note>
            Det är också viktigt att understryka det faktum att regeringen
            har gjort en omfattande satsning på tullen för att stärka inte
            bara servicen utan också kontrollen vid våra gränser.
          </note>
          <note>
            Överläggningen var härmed avslutad.
          </note>
          <note>
            § 13 Svar på interpellation 2017/18:142 om jobbskatteavdrag för
            äldre
          </note>
          <note type="speaker">
            Anf. 47 Finansminister MAGDALENA ANDERSSON (S):
          </note>
          <note>
            Fru talman! Helena Bouveng har frågat mig vilka åtgärder jag
            avser att vidta för att öka drivkrafterna så att fler väljer att
            arbeta efter 65 års ålder.
          </note>
          <note>
            Som jag svarade Lotta Finstorp på en liknande fråga för ungefär
            en månad sedan samt har svarat Helena Bouveng på liknande frågor
            vid ett flertal tidigare tillfällen är det viktigt att skapa goda
            förutsättningar för äldre att arbeta längre.
          </note>
          <note>
            För att få fler äldre att arbeta måste arbetsmiljön förbättras
            och den arbetsrelaterade ohälsan förebyggas. För att stärka skyddet
            för arbetstagare och bidra till goda förutsättningar för ett hållbart
            arbetsliv har regeringen kraftigt stärkt resurserna inom arbetsmiljöpolitiken.
            Den arbetsmiljöstra ­ tegi som regeringen har tagit fram innebär
            en påtagligt höjd ambitionsnivå inom arbetsmiljöarbetet. Regeringen
            har även uppdragit åt utredningen om trygghet och utveckling i
            anställningen vad gäller arbetstider och ledighet att analysera
            hur arbetsmiljön kan förbättras för att göra det möjligt att arbeta
            heltid i ett helt yrkesliv. I budgetpropositionen för 2018 föreslår
            re ­ geringen dessutom att en myndighet för arbetsmiljökunskap
            inrättas för att bättre ta till vara kunskaperna från forskningen
            i det praktiska arbetsmiljö ­ arbetet.
          </note>
          <note>
            För att förbättra arbetsmiljön och arbetsvillkoren i kommunsektorn
            behövs ökade resurser. Regeringens satsningar på välfärden innebär
            betydan ­ de resurser som möjliggör för kommunerna och landstingen
            att stärka vården, skolan och omsorgen. Sådana investeringar i
            välfärden har stor betydelse även för arbetsmiljön – inte minst
            i många kvinnodominerade branscher, som kännetecknas av större
            problem med ohälsa än andra bran ­ scher.
          </note>
          <note>
            De ekonomiska drivkrafterna för att fortsätta att arbeta efter
            65 år är starka. Arbetande äldre är skattemässigt gynnade, både
            på inkomstskattesidan och på arbetsgivarsidan. Pensionssystemets
            utformning innebär dessutom att den som jobbar längre och går
            i pension senare får en högre årlig pension.
          </note>
          <note type="speaker">
            Anf. 48 HELENA BOUVENG (M):
          </note>
          <note>
            Fru talman! Den svenska ekonomin går på högvarv. Det är glädjande.
            Samtidigt står vi inför stora utmaningar. För att möta utmaningarna
            på bästa sätt krävs det att man antar dem när tiderna är goda,
            för det lär komma tider som inte är riktigt lika gynnsamma.
          </note>
          <note>
            För att möta utmaningarna krävs det en politik där jobb och företagande
            lönar sig och man får in människor på arbetsmarknaden. Att öka
            drivkraften att gå från bidrag till arbete är en nyckelfråga.
          </note>
          <note>
            Men, fru talman, det handlar inte bara om att få in människor
            på arbetsmarknaden. Det handlar också om att få fler att vilja
            arbeta kvar även efter 65 års ålder. I hela västvärlden lever
            vi allt längre, vilket innebär att allt fler i arbetsför ålder
            måste försörja allt fler om den vedertagna pen ­ sionsåldern förblir
            65 år. Jag tror att finansministern och jag är överens om att
            detta inte är hållbart om vi vill behålla den välfärd som vi har
            i dag. Det krävs helt enkelt att fler jobbar högre upp i åldrarna.
          </note>
          <note>
            När vår före detta statsminister konstaterade just detta lät
            reaktionerna inte vänta på sig. Bland andra Socialdemokraternas
            talesperson i pensionsfrågor Tomas Eneroth, numera statsråd i
            den rödgröna regeringen, gick snabbt ut i medierna och anklagade
            statsminister Fredrik Reinfeldt för att peka finger.
          </note>
          <note>
            I dag, några år senare, kan jag bara konstatera att Annika Strandhäll
            har kommit fram till samma sak och att en eventuell höjning av
            pensionsåldern kommer att kunna komma till stånd under denna mandatperiod.
          </note>
          <note>
            Fru talman! Vi delar regeringens uppfattning om att sänka skatterna
            för pensionärerna. I Alliansen sänkte vi skatten för pensionärerna
            fem gånger. Det gör vi nu också. Däremot delar inte den rödgröna
            regeringen vår uppfattning om att sänka skatten ytterligare för
            dem som väljer att jobba högre upp i åldrarna.
          </note>
          <note>
            Min fråga till finansministern är därför: Anser inte finansministern
            att det är viktigt att fler väljer att arbeta högre upp i åldrarna,
            att lägre skatter leder till att fler väljer att stanna kvar på
            arbetsmarknaden och att detta är helt avgörande om vi vill behålla
            den välfärd vi så gärna vill ha? Vad väljer finansministern –
            morötter eller piskor?
          </note>
          <note type="speaker">
            Anf. 49 Finansminister MAGDALENA ANDERSSON (S):
          </note>
          <note>
            Fru talman! När man frågar de äldre själva varför de väljer att
            gå i pension svarar de ofta att de har nått 65 års ålder. Men
            den orsak de oftast uppger är den egna hälsan – att de inte orkar
            jobba längre. Att ta itu med de problem som människor själva säger
            är de problem som gör att de inte arbetar längre handlar därför
            om att jobba med arbetsmiljön.
          </note>
          <note>
            Här skiljer sig regeringen tydligt från hur det var när Moderaterna
            styrde i Regeringskansliet. Vi har gjort omfattande satsningar
            på arbetsmiljön. Vi har en tydlig strategi för att förstärka arbetsmiljön.
            Vi inrättar nu också en myndighet för att kunna arbeta med arbetsmiljön.
            För att vi ska kunna jobba längre krävs det ett mer aktivt arbetsmiljöarbete
            än vi haft tidigare.
          </note>
          <note>
            Självklart är det så att i takt med att vi blir äldre behöver
            vi också arbeta längre. Men då handlar det om att möjliggöra för
            människor att göra det.
          </note>
          <note>
            Ska det vara skattemässigt gynnat att jobba när man är äldre?
            Det är det redan i dag. Det är skattemässigt gynnat både på inkomstsidan
            och på arbetsgivarsidan. Därutöver finns det tydliga drivkrafter
            i pensionssystemet för att arbeta längre. Det är min bedömning
            att vi har tydliga ekonomiska drivkrafter i dag och att de stimulerar
            fler människor till att arbeta längre.
          </note>
          <note>
            Det är bra att Moderaterna ställer upp på regeringens sänkning
            av skat ­ ten för pensionärer. Vi socialdemokrater tycker att
            det är orättfärdigt att pensionärer betalar högre skatt än löntagare
            vid samma inkomst. Jag note ­ rar dock att Moderaterna samtidigt
            föreslår att den klyftan ska öka genom att det införs ett sjätte
            jobbskatteavdrag. Med moderat politik skulle pen ­ sionärer därmed
            även fortsättningsvis de facto betala högre skatt än lön ­ tagare.
          </note>
          <note type="speaker">
            Anf. 50 HELENA BOUVENG (M):
          </note>
          <note>
            Fru talman! Jag tror inte att de pensionärer som får sänkt skatt
            har något emot att de pensionärer som väljer det jobbar högre
            upp i arbetsför ålder. Tvärtom tror jag att man inser att det
            är bra för den egna pensionen.
          </note>
          <note>
            Att varannan kvinna upplever sin 80-årsdag är oerhört glädjande.
            Senast jag och finansministern debatterade denna fråga hyllade
            vi faktiskt våra mödrar. Vi ser också att många orkar och vill
            stanna kvar i yrkeslivet efter 65. Detta har inte minst hjälpt
            kvinnor.
          </note>
          <note>
            Mellan åren 2006 och 2015 ökade sysselsättningen i gruppen 65
            – 74 år med hela 6,6 procent. Statistik från Eurostat visar att
            Sverige hade den snabbast växande sysselsättningsgraden i just
            denna åldersgrupp.
          </note>
          <note>
            Den positiva utvecklingen förklaras till stora delar av alliansregeringens
            skattelättnader för äldre. Det förstärkta jobbskatteavdraget för
            dem som fyllt 65 gjorde det helt enkelt mer lönsamt för äldre
            att vara kvar några år till, på heltid eller deltid.
          </note>
          <note>
            Vi moderater vill fortsätta med den lyckade linjen att förstärka
            de förhöjda jobbskatteavdragen för äldre ytterligare, och vi vill
            att de ska börja gälla redan vid 64 års ålder. Utvärderingar av
            det nuvarande jobbskatteavdraget för äldre visar på betydande
            jobbeffekter av reformen, och en förstärkning torde ge ännu bättre
            resultat när det gäller att få fler arbetade timmar även efter
            65-årsdagen.
          </note>
          <note>
            Fru talman! De kommande åren har vi stora pensionsavgångar, både
            i välfärden och i den privata sektorn. Samtidigt finns det en
            stor efterfrågan på kompetenta, erfarna medarbetare.
          </note>
          <note>
            I en tidigare interpellationsdebatt i samma fråga, som finansministern
            hade med min kollega Lotta Finstorp, anförde finansministern att
            det var viktigt att få in unga på arbetsmarknaden. Visst är det
            så, men det är kanske i grund och botten därför jag ställ t denna
            interpellation. De unga lär ju inte kunna ersätta de erfarna läkare,
            sjuksköterskor och lärare som många gånger, i stora delar av landet,
            löser den utbildnings- och kompetensbrist som faktiskt råder.
            Detta har jag många vittnesmål om, inte minst i min hemkommun
            Vetlanda.
          </note>
          <note>
            De unga som i dag står utanför arbetsmarknaden lär inte konkurrera
            om samma jobb. Är det då inte viktigt att öka incitamenten för
            att få fler utbildade, erfarna och kompetenta människor att välja
            att stanna kvar på arbetsmarknaden för att underlätta för kommunerna
            ute i landet att säkerställa att rätt kompetens finns att tillgå
            i skolan, i äldreomsorgen och på våra sjukhus? Äldres kompetens
            bör tas till vara och inte slängas bort.
          </note>
          <note>
            Om fler väljer att stanna kvar på arbetsmarknaden efter 65 lär
            det inte hindra unga att komma in på arbetsmarknaden med dagens
            kompetensbrist.
          </note>
          <note type="speaker">
            Anf. 51 Finansminister MAGDALENA ANDERSSON (S):
          </note>
          <note>
            Fru talman! Nej, verkligen inte! Jag ser absolut ingen motsättning
            mellan att ungdomar ska in på arbetsmarknaden och att äldre ska
            ha goda möjligheter att stanna kvar. Båda frågorna är viktiga
            att arbeta med. Självklart är det viktigt att fler äldre kan jobba
            kvar längre, och det är också viktigt att fler ungdomar har möjlighet
            inte minst att etablera sig permanent på arbetsmarknaden tidigare
            än de gör i dag eftersom det ofta är en förutsättning för att
            kunna skaffa en bostad, till exempel.
          </note>
          <note>
            Men det är viktigt att fler äldre har möjlighet att arbete längre,
            och det är därför regeringen också tar itu med det som äldre själva
            säger är orsaken till att de inte arbetar längre, nämligen att
            deras egen hälsa gör att de inte orkar. Givet att det är detta
            som människor säger är det stora problemet är det också det som
            regeringen arbetar med att ta tag i via våra omfattande arbetsmiljösatsningar.
          </note>
          <note>
            Det regeringen gör är att försöka ta itu med det som faktiskt
            är problemet, och det tycks vara arbetsmiljön.
          </note>
          <note type="speaker">
            Anf. 52 HELENA BOUVENG (M):
          </note>
          <note>
            Fru talman! Det var skönt att höra att finansministern inte ser
            några motsättningar mellan att äldre jobbar kvar och att unga
            kommer in på arbetsmarknaden.
          </note>
          <note>
            Jag tror att finansministern och jag är överens om att det är
            viktigt att fler människor väljer att jobba kvar även efter 65.
            Jag håller med finansministern om att det inte bara är ekonomiska
            incitament som styr. Vi moderater tror, som ni, på en bra arbetsmiljö.
            Vi är också tydliga med att det måste finnas möjligheter att ställa
            om till ett nytt arbetsliv och en ny karriär även senare i livet
            för att vilja, orka och kunna stanna kvar på arbetsmarknaden.
          </note>
          <note>
            Men, finansministern, vi kan inte bortse från att skatter faktiskt
            styr beteende. Det vi vill ha mer av beskattar vi lägre, och det
            vi vill ha mindre av beskattar vi högre. Jag vill att fler ska
            stanna kvar på arbetsmarknaden efter 65. Det är bra för den enskilda,
            för Sverige och för välfärden. Och, finansministern, de tar ju
            inga jobb från unga personer utan erfarenhet och utbildning.
          </note>
          <note>
            Så varför säger finansministern nej till ökade drivkrafter för
            att äldre ska stanna kvar längre på arbetsmarknaden? Varför inte
            använda morot i stället för piska? Varför inte uppskatta i stället
            för att beskatta?
          </note>
          <note type="speaker">
            Anf. 53 Finansminister MAGDALENA ANDERSSON (S):
          </note>
          <note>
            Fru talman! Som vanligt när man talar med en moderat återkommer
            samma lösning. Oavsett vilken fråga vi diskuterar finns det en
            lösning: sänkta skatter.
          </note>
          <note>
            Men sänkta skatter är inte svaret på allt. Om problemet är dålig
            arbetsmiljö är sänkta skatter inte svaret. Tvärtom kan de skatteintäkter
            vi får in möjliggöra för fler att jobba längre. När vi inte längre
            genomför Moderaternas skattesänkarpolitik har vi i stället resurser
            till välfärden så att fler orkar jobba kvar till 65.
          </note>
          <note>
            När vi kan öka resurserna till förskolan, skolan, sjukvården
            och äldreomsorgen möjliggör vi för fler att jobba. Det kan förbättra
            arbetsmiljön för dem, ofta kvinnor, som jobbar i dessa sektorer,
            men det möjliggör också för kvinnor att arbeta och arbeta heltid.
            När man vet att det är hög kvalitet i barnomsorgen och på fritis,
            i äldreomsorgen och i hemtjänsten kan fler kvinnor arbeta heltid.
            Just höjd kvalitet i äldreomsorgen och hemtjänsten är också något
            som möjliggör för äldre kvinnor att orka jobba kvar och jobba
            heltid.
          </note>
          <note>
            När problemet är arbetsmiljön är sänkta skatter inte svaret.
            Ibland finns det andra svar än sänkta skatter, Helena Bouveng.
          </note>
          <note>
            Överläggningen var härmed avslutad.
          </note>
          <note>
            § 14 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 23 november
          </note>
          <note>
            2017/18:205 Kvinnor i Försvarsmakten
          </note>
          <note>
            av Lena Asplund (M)
          </note>
          <note>
            till försvarsminister Peter Hultqvist (S)
          </note>
          <note>
            2017/18:206 EU:s framtida utveckling
          </note>
          <note>
            av Ulrika Karlsson i Uppsala (M)
          </note>
          <note>
            till statsrådet Ann Linde (S)
          </note>
          <note>
            2017/18:207 Vargens påverkan på landsbygden
          </note>
          <note>
            av Sten Bergheden (M)
          </note>
          <note>
            till statsrådet Sven-Erik Bucht (S)
          </note>
          <note>
            2017/18:208 Säkerhetsbrister i offentliga it-system
          </note>
          <note>
            av Lotta Finstorp (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            § 15 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 23 november
          </note>
          <note>
            2017/18:311 Cannabisbaserat preparat för att lindra smärta
          </note>
          <note>
            av Markus Wiechel (SD)
          </note>
          <note>
            till justitie- och inrikesminister Morgan Johansson (S)
          </note>
          <note>
            2017/18:312 Val av särskild utredare till Utredningen om radiospektrumanvändning
            i framtiden
          </note>
          <note>
            av Erik Ottoson (M)
          </note>
          <note>
            till statsrådet Peter Eriksson (MP)
          </note>
          <note>
            2017/18:313 Rätten att välja kön på handläggare eller tolk
          </note>
          <note>
            av Boriana Åberg (M)
          </note>
          <note>
            till statsrådet Heléne Fritzon (S)
          </note>
          <note>
            2017/18:314 Resenärskriterier
          </note>
          <note>
            av Lars Mejern Larsson (S)
          </note>
          <note>
            till statsrådet Tomas Eneroth (S)
          </note>
          <note>
            2017/18:315 Trygga studentbostäder
          </note>
          <note>
            av Nooshi Dadgostar (V)
          </note>
          <note>
            till statsrådet Peter Eriksson (MP)
          </note>
          <note>
            2017/18:316 Vikten av det gränsöverskridande samarbetet inom
            Öresundsregionen
          </note>
          <note>
            av Sofia Damm (KD)
          </note>
          <note>
            till utrikesminister Margot Wallström (S)
          </note>
          <note>
            2017/18:317 Sveaskogs avverkningar av skyddsvärda skogar
          </note>
          <note>
            av Stina Bergström (MP)
          </note>
          <note>
            till närings- och innovationsminister Mikael Damberg (S)
          </note>
          <note>
            2017/18:318 Den nya läkarutbildningen
          </note>
          <note>
            av Betty Malmberg (M)
          </note>
          <note>
            till statsrådet Helene Hellmark Knutsson (S)
          </note>
          <note>
            2017/18:319 Skolforskningsinstitutets verksamhet
          </note>
          <note>
            av Betty Malmberg (M)
          </note>
          <note>
            till utbildningsminister Gustav Fridolin (MP)
          </note>
          <note>
            2017/18:320 Praktiknära forskning
          </note>
          <note>
            av Betty Malmberg (M)
          </note>
          <note>
            till statsrådet Helene Hellmark Knutsson (S)
          </note>
          <note>
            2017/18:321 Placeringen av EMA
          </note>
          <note>
            av Ann-Charlotte Hammar Johnsson (M)
          </note>
          <note>
            till statsrådet Ann Linde (S)
          </note>
          <note>
            2017/18:322 Regeringens översyn av strandskyddet
          </note>
          <note>
            av John Widegren (M)
          </note>
          <note>
            till miljöminister Karolina Skog (MP)
          </note>
          <note>
            2017/18:323 Vargens påverkan på landsbygden
          </note>
          <note>
            av Sten Bergheden (M)
          </note>
          <note>
            till statsrådet Sven-Erik Bucht (S)
          </note>
          <note>
            2017/18:324 Bredbandsutbyggnaden
          </note>
          <note>
            av Anders Åkesson (C)
          </note>
          <note>
            till statsrådet Peter Eriksson (MP)
          </note>
          <note>
            § 16 Kammaren åtskildes kl. 11.27 .
          </note>
          <note>
            Sammanträdet leddes
          </note>
          <note>
            av talmannen från dess början t ill och med § 12 anf. 40 (delvis)
            och
          </note>
          <note>
            av förste vice talmannen därefter till dess slut.
          </note>
          <note>
            Vid protokollet
          </note>
          <note>
            THOMAS LARUE
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Utökning av antalet suppleanter
          </note>
          <note>
            § 2 Val av extra suppleant
          </note>
          <note>
            § 3 Anmälan om fördröjda svar på interpellationer
          </note>
          <note>
            § 4 Anmälan om faktapromemorior
          </note>
          <note>
            § 5 Anmälan om granskningsrapport
          </note>
          <note>
            § 6 Ärenden för hänvisning till utskott
          </note>
          <note>
            § 7 Svar på interpellation 2017/18:168 om ett svenskt veterancenter
          </note>
          <note>
            Anf. 1 Försvarsminister PETER HULTQVIST (S)
          </note>
          <note>
            Anf. 2 PÅL JONSON (M)
          </note>
          <note>
            Anf. 3 Försvarsminister PETER HULTQVIST (S)
          </note>
          <note>
            Anf. 4 PÅL JONSON (M)
          </note>
          <note>
            Anf. 5 Försvarsminister PETER HULTQVIST (S)
          </note>
          <note>
            Anf. 6 PÅL JONSON (M)
          </note>
          <note>
            Anf. 7 Försvarsminister PETER HULTQVIST (S)
          </note>
          <note>
            § 8 Svar på interpellation 2017/18:123 om antalet undersköterskor
            i äldreomsorgen
          </note>
          <note>
            Anf. 8 Statsrådet ÅSA REGNÉR (S)
          </note>
          <note>
            Anf. 9 KATARINA BRÄNNSTRÖM (M)
          </note>
          <note>
            Anf. 10 Statsrådet ÅSA REGNÉR (S)
          </note>
          <note>
            Anf. 11 KATARINA BRÄNNSTRÖM (M)
          </note>
          <note>
            Anf. 12 Statsrådet ÅSA REGNÉR (S)
          </note>
          <note>
            Anf. 13 KATARINA BRÄNNSTRÖM (M)
          </note>
          <note>
            Anf. 14 Statsrådet ÅSA REGNÉR (S)
          </note>
          <note>
            § 9 Svar på interpellation 2017/18:125 om brist på äldreboenden
          </note>
          <note>
            Anf. 15 Statsrådet ÅSA REGNÉR (S)
          </note>
          <note>
            Anf. 16 KATARINA BRÄNNSTRÖM (M)
          </note>
          <note>
            Anf. 17 Statsrådet ÅSA REGNÉR (S)
          </note>
          <note>
            Anf. 18 KATARINA BRÄNNSTRÖM (M)
          </note>
          <note>
            Anf. 19 Statsrådet ÅSA REGNÉR (S)
          </note>
          <note>
            Anf. 20 KATARINA BRÄNNSTRÖM (M)
          </note>
          <note>
            Anf. 21 Statsrådet ÅSA REGNÉR (S)
          </note>
          <note>
            § 10 Svar på interpellation 2017/18:65 om åtgärder inför nästa
            lågkonjunktur
          </note>
          <note>
            Anf. 22 Finansminister MAGDALENA ANDERSSON (S)
          </note>
          <note>
            Anf. 23 NIKLAS WYKMAN (M)
          </note>
          <note>
            Anf. 24 Finansminister MAGDALENA ANDERSSON (S)
          </note>
          <note>
            Anf. 25 NIKLAS WYKMAN (M)
          </note>
          <note>
            Anf. 26 Finansminister MAGDALENA ANDERSSON (S)
          </note>
          <note>
            Anf. 27 NIKLAS WYKMAN (M)
          </note>
          <note>
            Anf. 28 Finansminister MAGDALENA ANDERSSON (S)
          </note>
          <note>
            § 11 Svar på interpellation 2017/18:66 om svensk bnp-tillväxt
          </note>
          <note>
            Anf. 29 Finansminister MAGDALENA ANDERSSON (S)
          </note>
          <note>
            Anf. 30 JÖRGEN ANDERSSON (M)
          </note>
          <note>
            Anf. 31 Fin ansminister MAGDALENA ANDERSSON (S)
          </note>
          <note>
            Anf. 32 JÖRGEN ANDERSSON (M)
          </note>
          <note>
            Anf. 33 Finansminister MAGDALENA ANDERSSON (S)
          </note>
          <note>
            Anf. 34 JÖRGEN ANDERSSON (M)
          </note>
          <note>
            Anf. 35 Finansminister MAGDALENA ANDERSSON (S)
          </note>
          <note>
            § 12 Svar på interpellation 2017/18:136 om tullens verksamhet
            vid centrala gränsorter
          </note>
          <note>
            Anf. 36 Finansminister MAGDALENA ANDERSSON (S)
          </note>
          <note>
            Anf. 37 DANIEL BÄCKSTRÖM (C)
          </note>
          <note>
            Anf. 38 GUNILLA SVANTORP (S)
          </note>
          <note>
            Anf. 39 PÅL JONSON (M)
          </note>
          <note>
            Anf. 40 Finansminister MAGDALENA ANDERSSON (S)
          </note>
          <note>
            Anf. 41 DANIEL BÄCKSTRÖM (C)
          </note>
          <note>
            Anf. 42 GUNILLA SVANTORP (S)
          </note>
          <note>
            Anf. 43 PÅL JONSON (M)
          </note>
          <note>
            Anf. 44 Finansminister MAGDALENA ANDERSSON (S)
          </note>
          <note>
            Anf. 45 DANIEL BÄCKSTRÖM (C)
          </note>
          <note>
            Anf. 46 Finansminister MAGDALENA ANDERSSON (S)
          </note>
          <note>
            § 13 Svar på interpellation 2017/18:142 om jobbskatteavdrag för
            äldre
          </note>
          <note>
            Anf. 47 Finansminister MAGDALENA ANDERSSON (S)
          </note>
          <note>
            Anf. 48 HELENA BOUVENG (M)
          </note>
          <note>
            Anf. 49 Finansminister MAGDALENA ANDERSSON (S)
          </note>
          <note>
            Anf. 50 HELENA BOUVENG (M)
          </note>
          <note>
            Anf. 51 Finansminister MAGDALENA ANDERSSON (S)
          </note>
          <note>
            Anf. 52 HELENA BOUVENG (M)
          </note>
          <note>
            Anf. 53 Finansminister MAGDALENA ANDERSSON (S)
          </note>
          <note>
            § 14 Anmälan om interpellationer
          </note>
          <note>
            § 15 Anmälan om frågor för skriftliga svar
          </note>
          <note>
            § 16 Kammaren åtskildes kl. 11.27.
          </note>
          <note>
            Tryck: Elanders, Vällingby 2017
          </note>
        </div>
      </body>
    </text>
  </TEI>
</teiCorpus>
